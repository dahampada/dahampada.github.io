
















ආශ්‍රිත ග්‍රන්ථ හා ත්‍රිපිටක විස්තරය
සිංහල  
1 බුද්ධජයන්ති ත්‍රිපිටක ග්‍රන්ථමාලා- දීඝනිකාය- කාණ්ඩ 1,2,3.
2 බුද්ධජයන්ති ත්‍රිපිටක ග්‍රන්ථමාලා- මජ්ජිමනිකාය- කාණ්ඩ 1,2,3.
3 බුද්ධජයන්ති ත්‍රිපිටක ග්‍රන්ථමාලා-සංයුත්තනිකාය-කාණ්ඩ 1,2,3,4,5-1,5-2
4 බුද්ධජයන්ති ත්‍රිපිටක ග්‍රන්ථමාලා-අංගුත්තරනිකාය-කාණ්ඩ 1,2,3,4,5,6.
5 බුද්ධජයන්ති ත්‍රිපිටක ග්‍රන්ථමාලා-සුත්ත නිපාත.
6 බුද්ධජයන්ති ත්‍රිපිටක ග්‍රන්ථමාලා-ඛුද්දකනිකායේ-විමානවත්ථු, පේතවත්ථු.
7 බුද්ධජයන්ති ත්‍රිපිටක ග්‍රන්ථමාලා-ඛුද්දකනිකායේ-ථෙර ගාථා, ථෙරි ගාථා.
8 බුද්ධජයන්ති ත්‍රිපිටක ග්‍රන්ථමාලා-පෙටකොපදෙසො.
9 බුද්ධජයන්ති ත්‍රිපිටක ග්‍රන්ථමාලා-නෙත්තිපපකරණ.
10 බුද්ධජයන්ති ත්‍රිපිටක ග්‍රන්ථමාලා-ඛුද්දකනිකායේ-ඛුදදකපාඨ, ධම්මපද, උදාන.
11 බුද්ධජයන්ති ත්‍රිපිටක ග්‍රන්ථමාලා-ඛුද්දකනිකායේ- ජාතක පාළි 1,2,3.
12 බුද්ධජයන්ති ත්‍රිපිටක ග්‍රන්ථමාලා-විනයපිටකයේ- චුලලවගගපාළි 1,2.
13 බුද්ධජයන්ති ත්‍රිපිටක ග්‍රන්ථමාලා-විනයපිටකයේ-මහාවගගපාළි 1,2.
14 බුද්ධජයන්ති ත්‍රිපිටක ග්‍රන්ථමාලා-ඛුද්දකනිකායේ-මහානිදෙදසපාළි.
15 බුද්ධජයන්ති ත්‍රිපිටක ග්‍රන්ථමාලා-ඛුද්දකනිකායේ-චූලනිදෙදසපාළි.
16 බුද්ධජයන්ති ත්‍රිපිටක ග්‍රන්ථමාලා- ඛුද්දකනිකායේ-බුද්ධවංස හා චරියාපිටකය
17 බුද්ධජයන්ති ත්‍රිපිටක ග්‍රන්ථමාලා- ඛුද්දකනිකායේ-අපදාන පාළි1,2-1,2-2.
18 තිසරණ මහිම, කටුකුරුන්දේ ඤාණානන්ද භික්ෂු,පහන් කනුව දහම් දේශනා.
19 අබිනික්මන, කටුකුරුන්දේ ඤාණානන්ද භික්ෂු, පහන්කනුව ධර්ම දේශනා.
20 විකි පීඩියා - නිදහස් විශ්ව කෝෂය.
21 සංයුත්තනිකාය- පරිවර්තනය- පුජ්‍ය කිරිබත්ගොඩ ඤාණානන්ද හිමි, මහ මෙව්නා දහම් ප්‍රකාශන.
22 නිබ්බාන දේශනා-15,කටුකුරුන්දේ ඤාණානන්ද භික්ෂු, නිවනේනිවීම, පහන් කනුව ධර්ම දේශනා.
23 බෝධිපාක්ෂික ධර්ම විස්තරය-රේරුකානේ චන්දවිමල මහානාහිමි.
24 දිවි කතරේ සැන්දෑ අඳුර, කටුකුරුන්දේ ඤාණානන්ද භික්ෂු, පහන්කනුව ධර්ම දේශනා.
25 සිතක මහිම 1, කටුකුරුන්දේ ඤාණානන්ද භික්ෂු, පහන් කනුව ධර්ම දේශනා
26 ආර්ය්‍යවංශ ධර්ම පුස්තක මාලා 1-4, අංක 1 සප්තබෝජ්ජංගය- පි. සම්පාදනය- මොරටුවේ සිරි සාසනවංශ තෙරුන්, 1948.
27 සද්ධර්මාලංකාරය- පුජ්‍ය ජයබාහු ධර්මකිර්ති මහා හිමි- ශ්‍රී ලංකා ප්‍රාචීන භාෂාපකාර සමාගමේ සංස්කරණය.
28 සුවිසිමහා ගුණය, සම්පාදක-රේරුකානේ චන්ද්‍රවිමල මහානාහිමි.
29 සිංහල දීපවංශය-සම්පාදක: චන්ද්‍රදාස කහඳවආරචචි.
30 අංගුත්තර නිකාය 1,2,3,4-සිංහල පරිවර්තනය, ආචාර්ය අධිනිතිඥ ඒ.පි.ද සොයිසා.
31 දීඝ නිකාය 1,2,3 -සිංහල පරිවර්තනය, ආචාර්ය අධිනිතිඥ ඒ.පි.ද සොයිසා.
32 ඛුද්දක නිකාය1,2,3,4,5,6,7-සිංහල පරිවර්තනය, ආචාර්ය අධිනිතිඥ ඒ.පි.ද සොයිසා.
33 මජ්ජිමනිකාය 1,2,3,4,5 -සිංහල පරිවර්තනය, ආචාර්ය අධිනිතිඥ ඒ.පි.ද සොයිසා.
34 සංයුත්ත නිකාය 1,2,3,4,5,6,7-සිංහල පරිවර්තනය, ආචාර්ය අධිනිතිඥ ඒ.පි.ද සොයිසා.
35 විනය පිටකය1,2,3,4-සිංහල පරිවර්තනය, ආචාර්ය අධිනිතිඥ ඒ.පි.ද සොයිසා.
36 කර්ම විපාක-පුජ්‍ය රිදියගම සුධම්මාභිවංශ හිමි.
37 පාලි-සිංහල ශබ්දකොෂය-සම්පාදක- මඩිතියවෙල සිරි සුමංගල ස්ථවිර.
38 පුජාවලිය- මයුරපාද පිරිවෙණාධිපති බුද්ධපුත්‍ර හිමි- සංස්කරණය-පණ්ඩිත කිරිඇල්ලේ ඤානවිමල නාහිමි.
39 ධර්මසේන හිමිගේ සද්ධර්ම රත්නාවලිය- සංස්කරණය- පණ්ඩිත කිරිඇල්ලේ ඤානවිමල නාහිමි.
40 සිංහල විශුද්ධි මග- පණ්ඩිත බටුවිට නන්දාරාම මහාහිමි.
41 බුදුසරණ - අන්තර්ජාල කලාප.
42 දිය සුලිය, කටුකුරුන්දේ ඤාණානන්ද භික්ෂු, පහන්කනුව ධර්ම දේශනා.
43  ප්‍රතිපත්ති පුජා, කටුකුරුන්දේ ඤාණානන්ද භික්ෂු, පහන් කනුව දේශනා
44 විශුධිමාගගය (සිංහල) ප්‍රථම භාගය-සංස්කරණය-කඹුරුපිටියේ ධම්මරතන ස්ථවිර, 1847.
45 මහාවංස
46 චතුරාර්ය සත්‍ය අවබෝධයට ධර්ම දේශනා, පුජ්‍ය කිරිබත්ගොඩ ඤාණානන්ද හිමි මහමෙව්නා සදහම් ප්‍රකාශන.
47 පටිච්චසමුප්පාද ධර්මය, කටුකුරුන්දේ ඤාණනන්ද භික්ෂු.
48 : ජිනචරිතම්- මේධංකර තෙර, සස්කරණය- ආනන්දජෝති භික්ඛු.
49 ලෝවැඩසඟරාව
50 සමසතලිස් භාවනා, නාඋයනේ අරියධම්ම තෙරුන්.
51 ස්පර්ශයේ ආශ්චර්ය, කටුකුරුන්දේ ඤාණානන්ද භික්ෂු, පහන්කනුව ධර්ම දේශනා.
52 තෙරුවණ ,පුජ්‍ය කිරිබත්ගොඩ  ඤාණානන්ද හිමි.
53 සතිසම්පජන්ය පුරුදු පුහුණු කිරීම, අජාන් බ්‍රහ්මවංන්සෝ මහාතෙර, වස්සාන ධර්ම දේශනා- 1994 -බෝධිනියාන වන සේනාසනය, පර්ත්, බටහිර ඔස්ට්‍රේලියාව.
English
1 The Connected Discourses of The Buddha –A Translation of the Samyutta Nikā  by Bhikkhu Bodhi, Wisdom Publication, 2003.
2 The Middle Length Discourses of the Buddha: A Translation of the Majjhima Nikaya by Bhikkhu Nanamoli & Bhikkhu Bodhi, Wisdom Publication, 1995.
3 Long Discourses of the Buddha Translation of the "Digha-Nikaya" by: Maurice O'C. Walshe, Wisdom Publication, 1996.
4 The Numerical Discourses of the Buddha A Complete Translation of the Anguttara Nikaya by: Bhikkhu Bodhi, Wisdom Publication,2012.
5 In the Buddha's Words An Anthology of Discourses from the Pali Canon by: Bhikkhu Bodhi, Wisdom Publication, 2005.
6 The Great Disciples of The Buddha, Nyanaponika Thera and Helmuth Hecker, edited by Bhikkhu Bodhi, Wisdom Publication. 2003.
7 The Buddha's Teaching on Social and Communal Harmony, The Teachings of the Buddha by: Bhikkhu Bodhi, Wisdom Publication, 2016.
8 The Suttanipata An Ancient Collection of Buddha's Discourses by: Bhikkhu Bodhi, Wisdom Publication, 2017.
9 The Buddha’s Words – Ithiyutthaka-ඉතිවුත්තක [Translated from Pali by Thanissaro Bhikkhu
10 Encyclopedia of Buddhism, Robert E Buswell Jr Editor in Chief, 2004.
11 Pali Buddhist Dictionary by Ven. Nanathiloka Bhikkhu.
12 A Manual of Abhidhamma by Narada Maha Thera, Buddha Dhamma Education Association Inc. 1979.
13 Buddhist Shrines in India-Issued by The Publications Division, Ministry of Information & Broadcasting, Government of India ,march 1951.
14 Stillness Flowing –The Life and Teachings of Ajahn Chah.
15 Treasures of The Buddha’s Teachings by Ajahan Thiradhammo, Aruna Publications, 2013)
16 :  Treasury of the Truth- Dhammapada, Ven. Weragoda Sarada Thero, Buddha  Dhamma Education Association
17 Guide through the Abhidhamma pitaka by Ven. Nyanatiloka Bhikkhu.
18 Sutta Nipatha, Translated by Laurence Khantipalo Mills, published in SuttaCentral, 2015.
19 The natural character of awakening by Tan Chao Khun Upali Gunupamajahn)
20 Khuddakapatha, Vipassana Research Institute.
21 Ten Contemplations with the Commentary from the Saratthasamuccaya by Nanamoli Bhikkhu, BPS –Wheel 177.
22 Discourse to Girimananda Thera by Ven. Piyadassi Thera.
23 Girimanands sutta by Piya Tan.
24 Wings to awakening by Thannissaro Bhikkhu, Metta Forest Monastery, USA.
25 Verses of the Senior Monks, Bhikkhu Sujato etc.
26 Going forth by Sumana samanera (PBS Wheel 27-28).
27  Ordination in Theravada Buddhism (PBS Wheel 56).
28 A Comprehensive Manuala of Abhidhamma – The Abhidhammattha Snagha of Ăcariya Anuruddha, Generala editor Bhikkhu Bodhi, revised and edited by Alla R. Bomhard – Charleston Buddhist Fellowship, Advanced Study Series, Charleston 2007.
29 Maps of Ancient Buddhist Indaia, drawn and compiled by Ānandajoti Bhikkhu.
30 The Seven stages of purification by Ven. Matara Sri Nanarama, BPS 1983.
31 Meditation a way of awakening by Ajahn Sucitto , Amaravati publication, 2011
32 :  Discourses in Brief by Somdet Phra Wanrut-Tup Buddhasiri (born 1806) (Wide Angle).
33 THE LIFE OF THE BUDDHA ACCORDING TO THE PALI CANON by BHIKKHU NANAMOLI.
34 Mamhakaccanana, the master of doctrinal exposition by Bhikkhu Bodhi.
ත්‍රිපිටක විස්තරය
 ත්‍රිපිටකය -තුන්පිටකය: සූත්‍රපිටකය, විනයපිටකය, අභිධර්මපිටකය.
▲සූත්‍රපිටකය: නිකාය පහකින් සමන්විතය:
	1) දීඝනිකාය 2) මජ්ජිම නිකාය 3) සංයුත්ත නිකාය
	4) අංගුත්තර නිකාය 5) ඛුද්දක නිකාය
▼ දීඝනිකාය වග්ග 3 කින් සමන්විතය:
	1) සීලක්ඛන්ධ වග්ග 2) මහා වග්ග 3) පාඨිකවග්ග
▼ මජ්ජිම නිකාය පණ්ණාසක (කොටස්) 3 කින් සමන්විතය:
	1) මූල පණ්ණාස 2) මජ්ජිම පණ්ණාස 3) උපරි පණ්ණාස
▼ සංයුත්ත නිකාය කොටස් 5 කින් සමන්විතය:
	1) සගාථ වග්ග සංයුත්ත 2) නිදාන වග්ග සංයුත්ත 3) ඛන්ධ වග්ග සංයුත්ත
	4) සළායතන වග්ග සංයුත්ත 5) මහාවග්ග සංයුත්ත
** සගාථ වග්ග සංයුත්තය කොටස් 11 කින් සමන්විතය:
1. දේවතා 2. දේවපුත්ත 3. කෝසල 4. මාර 5. භික්ඛුණි
6. බ්‍රහ්ම 7. බ්‍රාහ්මණ 8. වංගීස 9. වන 10. යක්ඛ 11. සක්ඛ
** නිදාන වග්ග සංයුත්තය කොටස් 10 කින් සමන්විතය:
1.නිදාන 2. අභිසමය 3. ධාතු 4.අනමතග්ග 5.කස්සප
6. ලාභසත්කාර 7. රාහුල 8. ලක්ඛණ 9. ඔපම්ම 10.භික්ඛු
 ** ඛන්ධ වග්ග සංයුත්තය කොටස් 13 කින් සමන්විතය:
1.ඛන්ධ 2. රාධ 3. දිට්ඨි 4. ඔක්කන්තික 5. උප්පාද 6. කිලෙස 7.සාරිපුත්ත 8. නාග
9. සුපණ්ණ 10. ගන්ධබ්බකාය 11.වලාහක 12.වචඡගොත්ත 13 ඣන (ජාන)
** සළායතන වග්ග සංයුත්තය කොටස් 10 කින් සමන්විතය:
1. සළායතන 2. වේදනා 3. මාතුගාම 4. ජම්බුඛාදක 5. සාමණ්ඩක
6. මොග්ගල්ලාන 7. චිත්ත 8. ගාමිණී 9. අසංඛත 10. අව්‍යාකත
** මහා වග්ග සංයුත්තය කොටස් 12 කින් සමන්විතය:
1.මග්ග 2.බොජ්ඣංග 3.සතිපට්ඨාන 4.ඉන්ද්‍රිය 5.සම්මාපධාන 6.බල
7.ඉද්දිපාද 8.අනුරුද්ධ 9.ඣාන (ජාන) 10.අනාපාන 11.සොතාපත්ති 12.සච්ච
▼ අංගුත්තර නිකාය නිපාත 11කි.
1) එකනිපාත 2) දුකනිපාත 3) තිකනිපාත 4) චතුක්ක නිපාත 5) පඤචක් නිපාත
6) ඡක්ක නිපාත 7) සත්තක නිපාත 8) අඨ්ටක නිපාත 9) නවක නිපාත 10) දසක නිපාත
11) එකාදසක නිපාත.
▼ ඛුද්දක නිකාය කොටස් 15 කි.
1) ඛුද්දකපාඨ 2) ධම්මපද 3) උදාන 4) ඉතිවුත්තක 5) සුත්තනිපාත 6) විමානවත්ථු
7) පෙතවත්ථු  8) ථෙරගාථා 9) ථෙරීගාථා 10) ජාතක 11) නිද්දේස 12) පරිස්ම්භිදා
13) අපදාන 14) බුද්ධවංස 15) චරියාපිටකය
▲විනය පිටකය: කොටස් 3 කි
	1) විභංග  2) ඛන්ධක  3) පරිවාර
සටහන: වර්තමාන කාලයේ විනය පිටකය පොත් 5 ක් ලෙසින් බෙදා ඇත:
	1. පාරාජික 2. පාචිත්තිය 3. මහාවග්ග  4. චූලවග්ග 5. පරිවාර
▲අභිධම්ම පිටකය: ප්‍රකරණ 7 කි:
	1.ධම්මසංගිණි 2. විභංග 3. ධාතුකථා 4. පුග්ගල පඤඤත්ති
	5.තථාවත්ථු 6. යමක 7. පට්ඨාන.

















උපග්‍රන්ථය 1:  බුද්ධ ශ්‍රාවක භික්ඛු සංඝ- Buddha’s disciple Bhikkhus
සටහන: සූත්‍ර පිටකය, විනය පිටකය, ථෙර ගාථා හා අපදාන ඇසුරෙන් ලබාගත් විස්තර අනුව පිළියෙළ කර ඇත. මෙහි දක්වා නැති තෙරුන්ගේ ගේ විස්තර පිණිස බලන්න: ඛු.නි: ථෙර ගාථා, අපදාන පාලිය1 හා  2-1.
====
අ
අක: 	* අක්කෝෂ භාරද්වාජ තෙර- Akkosha bharadvaja Thera
අග:	* අග්ගික භාරද්වාජ තෙර- Aggikabhradvaja Thera       *අංගුලිමාල තෙර- Angulimala Thera
අච:	* අචේලකස්සප තෙර 1-Achelakassapa Thera 1                     * අචේලකස්සප තෙර 2-Achelakassapa Thera 2 * අචිරවත අග්ගීවෙස්සන සාමණේර-Samanera Achiravata aggivessana
අජ:	* අජිත (මානවක) තෙර-Ajitha (manawaka) Thera
අඤ:	* අඤඤාකොණඩඤඤ තෙර- Aññākoṇḍañña Thera
අන:	*ආනන්ද තෙර- Ānanda Thera* අනුරුද්ධ මහා තෙර-Anuruddha Thera * අනුරාධ තෙර-Anurādha Thera
අභ:	* අභය (රාජකුමාර)  තෙර – Abhaya ( Prince) Thera                         * ආභීඤජික භික්ෂුව- Abhignaka Bhikkhu
අර:	* අරිට්ඨ තෙර-Ariṭṭha Thera
අස:	* අස්සජි තෙර -Assaji Thera * අස්සජි තෙර-පස්වග- Assaji Thera- pasvaga * අසුරින්දක භාරද්වාජ තෙර-Asurindika bhradvaja Thera
අශ:	* අශෝක තෙර- Asoka Thera
අහ:	* අහිංසක භාරද්වාජ තෙර- Ahinsaka Bharadvaja Thera
ඉ
ඉස:	* ඉසිදත්ත තෙර-Isidattha Thera * ඉසිදාස හා ඉසිභද්ද තෙරුන්-Isidasa & Isibhadda Theras
උ
උත:	* උත්තිය තෙර- Uttiya Thera
උද:	* උදායි තෙර-Udayi Thera * උදෙන තෙර- Udena Thera
උප:	*උපක තෙර- Upaka Thera * උපචාල තෙර- Upachala Thera * උපනන්ද තෙර-Upananda Thera * උපාලි මහා තෙර- Upāli Maha Thera * උපවාන තෙර- Upavāṇa Thera * උපසේන වංගනාථපුත්ත තෙර- Upasena 	Vaṅgantaputta Thera * උපසීව තෙර-	Upasiva Thera	
උර:	උරුවෙල කස්සප තෙර -Uruvelakassapa Thera
ක
කක:	* කක්කට තෙර- Kakkaṭa Thera * කෝකාලික භික්ෂුව- Bhikkhu Kokālika
කච:	* කච්චාන ගොත්ත තෙර -Kachchana Thera
කඨ :	* කඨ තෙර-Kaṭa Thera * කඨිම්භ තෙර-Kaṭimbha Thera * කඨිස්සංඝ තෙර- Kaṭissaṅga Thera
කඞ:	* කඞ්ඛාරේවත තෙර- Kaṅkhārevata Thera
කණ:	* කුණ්ඩධාන තෙර- Kuṇḍadhāna Thera
කප:	*කප්ප (මානවක) තෙර- Kappa Thera
කම:	* කුමාර කාශ්‍යප තෙර-Kum̄ara Kassapa Thera * කිම්බිල තෙර- Kimbila 	Thera
කළ:	* කළාර ඛත්තිය තෙර- Kalarakattiya Thera
කළු:	* කාළුදායි තෙර- Kāludāyi Thera
කස:	* කස්සප ගොත්ත තෙර-Kassapa Gothta Thera
ඛ
ඛම:	* ඛේම තෙර- Khema Thera * ඛෙමක තෙර -Khemaka Thera
ග
ගද:	* ගොදත්ත තෙර- Godaththa Thera
ගධ:	* ගොධික තෙර- Godikha Thera
ගය:	* ගයාකස්සප තෙර-Gayakassapa Thera  
ගර:	* ගිරිමානන්ද තෙර- Girimananda Thera
ගල:	*ගුලිස්සානි භික්ෂුව- Gulissani Bhikku
ගව:	* ගවම්පති තෙර- Gavampathi Thera
ච
චක:	* චක්ඛුපාල තෙර- Chakkhupaala Thera
චන:	* චුන්ද සාමනේර-Chunda Samanera
චල:	* චාල තෙර- Chala Thera * චුල්ලපන්ථක භික්ෂුව- Cullapanthaka Bhukkhu
ඡ
ඡන:	* ඡන්න (කපිලවස්තුනුවර)තෙර -Channa Thera  * ඡන්න (රජගහනුවර) තෙර -	Channa Thera
ජ
ජට:	* ජටා භාරද්වාජ තෙර- Jata Bharadvaja Thera
ජත:	* ජතුකන්නි තෙර - Jathukanni Thera
ත
තද:	*තොදෙය්ය තෙර-Todeyiya Thera
තල:	* තාලපුත්‍ර තෙර- Talaputta Thera
තස:	* තිස්ස තෙර- Tissa Thera *තිස්ස කපිලවස්තු තෙර- Tissa Kapilavatthu 	Thera *තිස්සමෙත්තෙයිය තෙර- Tissametteiya Thera
ථ
ථර:	* ථෙර නම් භික්ෂුව- Bhikkhu Threa
ද
දබ:	*දබ්බ මල්ල පුත්‍ර තෙර-  Dabba Mallaputta Threa
දස:	* දාසක තෙර- Dāsaka Thera
ධ
ධත:	* ධොතක තෙර-Dhothaka Thera
ධම:	* ධම්මික තෙර- Dammika Thera
න	
නග:	* නාගසමාල තෙර- Nagasamala Thera * නාගදත්ත තෙර- Nagadattha Thera * නාගිත කාශ්‍යප තෙර- Nagita Kassapa Thera * නිග්‍රෝධකප්ප තෙර- 	Nigrodhakappa Thera
නද:	*නදී කාශ්‍යප  තෙර- Nadikassayapa Thera
නන:	* නන්ද (ගෝතම) තෙර -Nanda Thera * නන්දක තෙර- Nandaka Thera *නන්දක (මානවක) තෙර- Nandaka manawaka Thera * නන්දිය තෙර-  Nandiya Thera
නර:	*නාරද තෙර- Narada Thera
ප
පක:	* පුක්කුසාති භික්ෂුව - Bhikkhu Pukkusāti
පග:	* පිංගිය (මානවක) තෙර -Pingiya (manawaka) Thera
පණ:	*පුණ්ණක තෙර - Punnaka Thera * පුණ්ණ තෙර - Punna Thera * පුණ්ණජි තෙර-Punnaji Thera  * පුණ්ණිය තෙර- Punniya Thera  * පුණ්ණ මන්තානි 	පුත්‍ර තෙර- Puṇṇa Mantāṇiputta Thera * පිණ්ඩොල භාරද්වාජ තෙර- Piṇḍola Bhāradvāja Thera
පල:	* පලගන්ඩ තෙර- Palaganda Thera* පිලින්දවචඡ තෙර- Pilindavachcha Thera
පස:	* පෝසාල (මානවක) තෙර-Posala Thera
ඵ
ඵග:	* ඵග්ගුන තෙර-Phagguṇa Thera
බ
බක:	* බක්කුල තෙර -Bakkula Thera
බල: 	* බිලන්ගික  භාරද්වාජ තෙර- Bilangika Bharadvaja Thera * බෙලට්ඨිසිස තෙර- Belatthisisa Thera
බහ:	* බාහිය තෙර-Bahiya thera * බාහිය දාරුචිරිය රහතන්වහන්සේ- Arahant Bahiya darichariya * බාහුන තෙර- Bahuna Thera * බ්‍රහ්මදේව තෙර -Brahmadeva Thera
භ
භග:	*භගු තෙර- Bhagu Thera
භද	* භද්ද තෙර- Bhadda Thera * භද්දිය (පස්වග) තෙර-Bhaddiya Thera * භද්දිය කාළිගොධායපුත්ත තෙර - Bhaddiya KāḷigodhāyaputtaThera* භද්දජි තෙර-Baddaji Thera * භද්‍රාලි තෙර- Badrali Thera * භද්දවග්ගිය තෙරුන්- Bhaddavaggiya Theras * භද්‍රාවූධ (මානවක) තෙර-Badrawuda 	Thera
භණ:	* භණ්ඩු භික්ෂුව-Bhikkhu Bhandu
භර:	* භාරද්වාජ තෙර- Bharadvaja Thera * භාරද්වාජ (රජගහනුවර) ග්‍රෝත්‍රික 	තෙර- Bharadvaja gothrika Thera       * භාරද්වාජ (කෝසලදනව්වේ) ග්‍රෝත්‍රික තෙර- Bharadvaja gothrika Thera
ම
මග:	* මාගන්දිය තෙර- Magandiya Thera * මිගජාල තෙර-Migajala Thera
මඝ:	* මේඝිය තෙර- Megiya Thera * මෝඝරාජ තෙර- Mogharaja Thera
මත:	* මෙත්තගු (මානවක) තෙර-Mettagu  Thera
මල:	* මාලුන්ක්‍යයපුත්ත තෙර-Mālunkyāputta Thera
මහ:	* මහක තෙර-Mahaka Thera  * මහා කච්චායන තෙර -Mahākaccāna Thera * මහා කොට්ඨිත තෙර -Mahākoṭṭhita Thera  * මහා කප්පින තෙර- 	Mahākappina Thera * මහා කාශ්‍යප තෙර-Mahakassapa Thera * මහා චුන්ද තෙර- Mahachunda Thera * මහාපන්ථක තෙර- Mahāpanthaka Thera * මහා මුගලන් තෙර- Maha Mugalan Thera * මහානාම (පස්වග) තෙර- Mahanama (pasvaga) Thera
ය
යම:	* යමක තෙර -Yamaka Thera
යස:	* යසකුල පුත්‍ර තෙර -Yasakulaputtha Thera * යසොජ තෙර-Yesoja Thera
ර
රජ:	* රාජදත්ත තෙර- Rajadatta Thera
රට:	* රට්ඨපාල තෙර- Raṭṭhapāla Thera
රධ:	* රාධ තෙර -Radha Thera
රව:	*රේවත ඛදිරවනිය තෙර- Rewatha Khadiravaniya Thera
රහ:	* රාහුල තෙර-Rahula Thera
ල
ලක:	* ලක්ඛණ තෙර- Lakkhana Thera *ලකුණ්ටකභද්දිය තෙර-Lakuntakabaddhiya Thera * ලෝමසකන්ගිය තෙර-Lomasakangiya Thera
ව
වක:	* වක්කලි තෙර- Vakkali Thera
වග:	* වංගීස තෙර - Vaṅgīsa Thera
වච:	* වච්ඡගොත්ත තෙර- Vachchagothta Thera
වජ:	*වජ්ජිපුත්‍ර තෙර- Vajji Thera
වප:	* වප්පතෙර-පස්වග -Vappa Thera -pasvaga
වම:	* විමල තෙර- Vimala Thera
වශ:	* වාශිෂ්ඨ තෙර  හා භාරද්වාජ තෙර- Vasettha Thera & Bharadvaja Thera * විශාඛ පංචාලිපුත්ත තෙර- Visākha pamchaliputta Thera
ස
සග:	* සංග්‍රාමජිත් තෙර -Sangramajit Thera * සාගත තෙර- Sagatha Thera
සජ:	* සුජාත තෙර- Sujata Thera
සද:	* සද්ධා තෙර- Saddha Thera * සුද්ධික භාරද්වාජ තෙර- Suddika  Bharadvaja 	Thera
සධ:	* සුධර්-ම භික්ෂුව-Bhikkhu Sudharma
සන:    * සේනිය (කෝලියරටේ) තෙර-Seniya Thera * සුන්දරික භාරද්වාජ තෙර *Sundarika Bhradvaja Thera 1 *සුන්දරික භාරද්වාජ තෙර 2 - Sundarika  Bhradvaja Thera 2
සණ:	* සෝණකුටිකන්න තෙර- Soṇa Kuṭikaṇṇa Thera * සෝණ කොළිවීස තෙර- Soṇa Koḷivīsa Thera
සප:	* සෝපාක සාමණේර -Samanera Sopaka
සබ:	*සුබාහු තෙර-Subahu Thera
සභ:	*සභිය කච්චාන තෙර-Sabhiya Kaccāna Thera * සුභූති තෙර- Subhūti Thera * සුභද්‍ර භික්ෂුව-Bhikkhu Subhadra * සුභද්‍ර මහලු භික්ෂුව- Subhadra elderly Bhikkhu * සෝභිත තෙර- Sobhita Thera
සම:	* සමිද්ධි තෙර- Samiddhi Thera * සුමන තෙර-Sumana Thera
සර:	* සැරියුත් මහා තෙර- Sāriputta Maha Thera * සුරාධ තෙර-Suradha Thera
සල:	* සේල තෙර-Sela Thera
සළ:	* සාළ තෙර- Sala Thera
සව:	* සීවලී තෙර- Sivali Thera
සහ:	* සීහ සාමණේර- novice Sīha
හ
හත:	* හත්ථිසාරිපුත්‍ර චිත්ත තෙර -Hatthisāriputta Citta Thera
හම: 	*හේමක තෙර- Hemaka Thera
====
අ
අක
▲අක්කෝෂ භාරද්වාජ තෙර- Akkosha bharadvaja Thera: ගිහිකල රජගහනුවර වාසි බ්‍රාහ්මණයකුවූ මෙතුමා, තමන්ගේ ගෝත්‍රයේ අය බුදුසසුනේ පැවිදිවීම ගැන කෝපයට පත්ව බුදුන් වහන්සේට ක්‍රෝධයෙන් පරිභව කළහ. ඒ අවස්ථාවේදී බුදුන් වහන්සේ ඔහුගෙන් මෙසේ ඇසිය:
	“ඔගේ නිවසට පැමිණෙන නෑදෑයන්, ආගන්තුකයන්ට කෑම බිම ඔබ දෙන්නේද?” එසේ කරන බව ඔහු පැවසිය. ඒවා ඔවුන් පිළිනොගන්නේ නම් කුමක් කරන්නේද? යයි බුදුන් වහන්සේ ඇසුවිට ඔහු පැවසුවේ, ඒවා ඔවුන් පිළිනොගනී නම් තමන් ඒවා බුදින බවය. ඒ අවස්ථාවේදී බුදුන් වහන්සේ වදාළේ, ඔහු ක්‍රෝධයෙන් පැවසු වදන් තමන් වහන්සේ පිළිනොගන්නා නිසා ඒවා ආපසු ඔහුටම ගැනීමට සිදුවන බවය. ඉන්පසු බුදුන් වහන්සේ මෙසේ වදාළහ:
	“යමෙක් කිපුන කෙනකුට පෙරලා කිපේද, එමගින් ඔහුට පව් සිදුවේ. එහෙත්, එසේ නොකරන්නා, ඉවසා සිටිමෙන් දෙදෙනාටම වැඩ සලසයි...” ඒ වදාළ දහම අවබෝධ කර, භක්තිය ඇතිකරගෙන, පැවිදිවූ මෙතුමා අරහත්වයට පත්වුබව මෙහි දක්වා ඇත. මූලාශ්‍රය: සංයු.නි: (1): සගාථවග්ග:බ්‍රාහ්මණසංයුත්ත:7.1.2 අක්කොස සූත්‍රය, පි.314.
අග
▲අග්ගික භාරද්වාජ තෙර- Aggikabhradvaja Thera: අඬගණික භාරද්වාජ ලෙසින්ද හඳුන්වා ඇත.මෙතුමන් ගිහි ජීවිතයේදී රජගහ නුවර විසු තෙවිජ්ජාව දත් බ්‍රාහ්මණයෙකි. මෙතුමාට බුදුන් වහන්සේ හමුවීම හා බුදු සසුනේ තෙවිජ්ජාව ගැන බුදුන් වහන්සේ වදාළ මේ ධර්මය අවබෝධ කරගෙන, සැදැහැ ඇතිකර, පැවිදිව, අරහත්වය ලැබිම මෙහි දක්වා ඇත. බුදුන් වහන්සේ මෙසේ වදාළහ:
“… ජාතියෙන් කෙනෙක් බමුණෙක් නොවේ...යමෙක් පෙර විසු කඳපිළිවෙත දනීද, ස්වර්ගය හා අපාය දනීද, ජාතිය ක්‍ෂය කර අරහත්වය ලබා ගත්තේද, සියලු කටයුතු නිම කරන ලද්දේද, මුණිව්‍රතයෙන් යුතුද… ඒ ත්‍රිවිද්‍යාවෙන් බමණුතෙමේ ත්‍රිවිද්‍යා වේ...”
මූලාශ්‍රය: සංයු.නි: (1) සගාථවග්ග: බ්‍රාහ්මණසංයුත්ත: 7.1.8 අග්ගික සූත්‍රය, පි. 322.
▼ මේ තෙරුන්ගේ ථෙර ගාථා: ඛු.නි: ථෙරගාථා :3.1.1.,පි.116.
“පෙරදී ජාතිය නිසා බ්‍රාහ්මණ වූවෙමි...දැන් පාපයන් බහා තැබූ නිසා  බ්‍රාහ්මණ වෙමි, ත්‍රිවිද්‍යා ඇත්තෙමි… චතුසත්‍ය අවබෝධ කළහෙයින් වෙගු වෙමි”.
▲ අංගුලිමාල තෙර- Angulimala Thera: මෙතුමා, අහිංසක යන නම ඇතිව, ගිහිකල කුමාර සැපයෙන් සිට පසුව, අංගුලිමාල නම් මහා දරුණු සොරකු ව, බුදුන් වහන්සේ දෙසු දහම අසා සැදැහැ උපදවා පැවිදිව, අරහත්වය ලබා ගැනීම මෙහි විස්තර කර ඇත.
	“දෙවිමිනිසුන් පුජිත මේ මහාඉසි මහණ බොහෝ කලක් ඇවෑමෙන් මට වැඩ පිණිස මහාවනයට වැඩියහ. මම ඔබගේ ධර්ම යුක්ත ගාථා අසා පව් හැරදමමි”. මූලාශ්‍රය: ම.නි: (2) 2.4.6 අංගුලිමාල සූත්‍රය, පි.532. සටහන්: * බුදුන් වහන්සේ වදාළ ගාථාවක් සජ්ජායනා කිරීමෙන්, මේ තෙරුන් ගැබිණි මවකට දරුවා සුවපත් ලෙසින් බිහිකිරීමට උපකාරී වූහ.  ‘අංගුලිමාල පිරිත’ ලෙසින් හඳුන්වන එම ගාථා, වර්තමානයේදී, ගැබිණිමව්වරුන්ගේ සුව සෙත පිණිස සජ්ජායනා කරති. බලන්න: අංගුලිමාල පිරිත. ** මෙතුමා පැවිදිබවට පත්වූ පසු, ජනයා, ප්‍රකට සොරුන් මහණ කරන්නේය යයි සංඝයාට අවමන්කළහ. ඒ බව සංඝයා බුදුන් වහන්සේට දැන්වූ පසු ‘ප්‍රකට සොරුන්’ පැවිදි කිරීම දුකුළා ඇවතක් යයි බුදුන් වහන්සේ වදාළහ. බලන්න: වින.පි: මහාවග්ග පාලි 2-2: 21,පි.262.
▼ මේ තෙරුන්ගේ ථෙර ගාථා: ඛු.නි: ථෙරගාථා :20.1.8 ,පි.244.
“ යම් කෙනෙක් දෙවියන් සහිත සත්‍ව්ලෝකයාට කාරුණික වෙත්ද, මහා ඉර්ෂි වෙත්ද, ඒ බුදුහු ‘එව මහණ’ යයි වදාළහ. එයම, (මගේ) භික්ෂුභාවය (එහිභික්ෂු උපසම්පදාව) විය...මා විසින් ශාස්තෘන් වහන්සේ ඇසුරු කරන ලදී...ගුරුබර බහා තබන ලදී, තණ්හාව උදුරා දමන ලදී”.
අච	
▲අචේලකස්සප තෙර 1-Achelakassapa Thera 1: මෙතුමා, මචඡිකාසණ්ඩයේ චිත්ත ගහපති ගේ ගිහිකල මිත්‍රයෙක්ය, එවක ඔහු නිරුවත් තපස් ව්‍රතය දැරුහ. චිත්ත ගහපතිගෙන් ධර්ම ය අසා පැහැදී, බුදුසසුනේ පැවිදිව අරහත්වය ලබා ගත්බව මෙහි දක්වා ඇත. සටහන: අචේල යනු සළු නැතිබවය, නිරුවත් බවය. මූලාශ්‍රය: සංයු.නි: (4) සළායතනවග්ග:  චිත්තසංයුත්ත: 7.1.9 අචේල සූත්‍රය, පි.574.
▲අචේලකස්සප තෙර 2 -Achelakassapa Thera 2.: පැවිදිවීමට පෙර නිරුවත් තපස්ව්‍රතය දැරූ මෙතුමාට රජගහනුවරදී බුදුන් වහන්සේ හමුවී ධර්මය අවබෝධ කරගැනීමට අවස්ථාව ලැබුනි. දහම් දේශනාව අවසානයේදී, බුදුන් සරණ ගොස්, පැවිද්ද ලබා අවසානයේදී අරහත්වය ලැබුහ. මූලාශ්‍රය: සංයු.නි: (2) නිදානවග්ග:  අභිසමයසංයුත්ත: 1.2.7 අචේලකස්සප සූත්‍රය, පි. 52. සටහන: දීඝ.නි: (1) 8 සිංහනාද සුත්‍රය, පි. 372:බුදුන් වහන්සේ මෙතුමාට දේශනා කරඇතිබව මෙහි දක්වා ඇත.
▲ අචිරවත අග්ගීවෙස්සන සාමණේර-Samanera Achiravata aggivessana: මේ සාමනේරයන්හට ජයසේන කුමාරයා රජගහනුවරදී හමුවීම, ඔහු සාමනේරයන් දෙසු දහම් කරුණු ගැන එකඟ නොවීම, පසුව ඒ ගැන බුදුන් වහන්සේට පැවසිම පිලිබඳ විස්තර මෙහි දක්වා ඇත. ඉන්පසු, ක්‍රමානුකූලව ධම්ම පුහුණුව ලබන අන්දම බුදුන් වහන්සේ මේ තෙරුන්ට වදාළහ. බලන්න: ම.නි: (3) 3.3.5 දන්තභුමි සූත්‍රය, පි.320.
අජ
▲ අජිත (මානවක) තෙර-Ajitha  Thera: මෙතුමා පැවිදිවීමට පෙර, බාවරී බ්‍රාහ්මණ ගේ සිසුවෙකි.  බුදුන් වහන්සේගෙන් දහම් කරුණු විමසා, දහම අවබෝධ කර පැවිදි වුහ.
සටහන: මෙතුමා, අවිද්‍යාව, තණ්හාව, නාමරුප, අසේඛ, ආදීන් පිළිබඳව විමසු ප්‍රශ්න හා බුදුන් වහන්සේ වදාළ පිළිතුරු මෙහි පෙන්වා ඇත. බලන්න: භය, තණ්හාව. මූලාශ්‍රය: ඛු.නි.සුත්තනිපාත: පාරායනවග්ග :වස්තුගාථා: පි,326, 5-1 අජිතමානවක,පි.336.
▼ මේ තෙරුන්ගේ ථෙර ගාථා: ඛු.නි: ථෙරගාථා: 1.2.10, පි.44.
“මට මරණයෙහි බියක් නැත, ජීවිතය ගැන අපේක්ෂාවක් නැත, සම්මා ඥානය ඇත්තෙමි, එළඹී සිහිය ඇතිව සිරුර බහා තබන්නෙමි”.
▼ මේ තෙරුන්ගේ අපදානය: ඛු.නි:අපදාන පාලිය 1: 400, පි.652. හිමවතදී පදුමුත්තර බුදුන් වහන්සේ හමුවීම, උන්වහන්සේ ගැන පැහැදී පහන් පුජාවක් කිරීම, පුණ්‍ය කම්ම බලයෙන් බොහෝ වාරවල දෙව් මිනිස් සැප ලැබීම, ගෝතම බුදුන් දවස , ගිහිගෙය හැර බාවරි බ්‍රාහ්මණගේ සිසුවෙක් වීම, බුදුන් වහන්සේ දෙසු දහම අසා පැහැදී පැවිදිවීම මෙහි දක්වා ඇත.
	“බුද්ධ ශ්‍රේෂ්ඨයන් වෙත පැමිණීම, ඒකාන්තයෙන්ම යහපත්විය, ත්‍රිවිද්‍යා ලැබීමි, බුදු සසුන කරන ලදී”.
අඤ
▲අඤඤාකොණඩඤඤ තෙර- Aññākoṇḍañña Thera: බුදුන් වහන්සේ, බෝසත්ව (සිදුහත් තවුසා) ඉසිපතනයේ වැඩවසන සමයේ උන්වහන්සේට උපස්ථානය කළ පස්වග තවුසන් අතරින් වැඩිමහල්ලා මේ තෙරුන්ය. මෙතුමා ධම්මචක්කප්පවත්තන සූත්‍රය දේශනා කරණ අවස්ථාවේ පළමුව චතුසත්‍ය අවබෝධකර සෝතාපන්න බව සාක්ෂාත් කරගති. ශ්‍රාවක සංඝයා අතුරින් පළමුව සසුනට ඇතුළුවූ හෙයින් ජ්‍යෙෂ්ඨ භික්ෂුන් අතුරෙන් ප්‍රමුඛ තැන ලැබුවේය.  බලන්න EAN: note: 74,p.584. අනත්තලක්ඛන සූත්‍රය දේශනා කරන අවස්ථාවේ උතුම් අරහත්වය ලබාගති. මූලාශ්‍ර: අංගු.නි: (1) 1 නිපාත: එතදග්ග පාළිය සූත්‍ර, පි. 84, EAN:1:Foremost, p. 44.
▼ අඤඤාකොණඩඤඤ නාමය ලැබීම
 “... මේ වෙය්‍යාකරණ ධර්-මය දෙසන කල්හි ආයුෂ්මත් කොණඩඤඤයන්ට ‘යම්කිසි දහමක් ප්‍රත්‍යයෙන් උපන්නේවේද, ඒ සියල්ල නිරුද්ධ වීමේ ස්වභාවය කොට ඇතය' යන රාගාදීරජස් රහිතවු පහවූ දිට්ඨිවිචිකිච්ඡා මල ඇති සෝතාපත්ති මග්ගඤාණය පහළ වූයේය”. “ඉමස‍්මිඤච පන වෙය්‍යාකරණස‍්මිං භඤ‍්ඤමානෙ ආයස‍්මතො කොණ‍්ඩඤ‍්ඤස‍්ස විරජං වීතමලං ධම‍්මචක‍්ඛුං උදපාදි: ‘යං කිඤ‍්චි සමුදයධම‍්මං, සබ‍්බං තං නිරොධධම‍්ම’න‍්ති”. ඒ අවස්ථාවේදී බුදුන් වහන්සේ මේ උදානය (ප්‍රීතිවාක්‍ය) වදාළහ: “භවත් කොණඩඤඤ තෙමේ ඒකාන්තයෙන්ම (චතුරාර්යසත්‍ය ධර්මය) දත්තේය...”. මෙසේ ආයුෂ්මත් කොණඩඤඤයන්ට ‘අඤඤාකොණඩඤඤ’ කියා නමක් වූයේය. මූලාශ්‍රය:වින.පි:මහාවග්ග පාලිය 1: මහාඛන්ධක:22,පි.1021.
▼ මේ තෙරුන්, බුදුන් වහන්සේ බැහැදැකීම හා වංගීස තෙරුන්, එතුමන් ගැන කරන ලද ගුණ වණුම පිළිබඳව බලන්න:  සංයු.නි: (1) වංගීසසංයුත්ත :කොණඩඤඤ සූත්‍රය, පි.372.
▼  මේ තෙරුන්ගේ ථෙර ගාථා: ඛු.නි: ථෙරගාථා:16.1.1. පි.214.
“මම (බුදුන් වහන්සේගේ) ඉතා රසවත් දහම අසා බෙහෙවින් පැහැදුනෙමි, උන්වහන්සේ, සර්වප්‍රකාරයෙන්ම උපාදාන රහිත විරාග ධර්මය දේශනා කරන ලදී”.
▼ මේ තෙරුන්ගේ අපදානය: ඛු.නි: අපදානපාලි 1: 7, පි.116. “බුද්ධත්වයට පත් පදුමුත්තර බුදුන් වහන්සේ මම දුටුවෙමි, තුසිත දෙව්ලොව සිට පැමිණ උන්වහන්සෙට ආහාර පුජා කෙළෙමි. බුදුන් වහන්සේ අනුමෝදනා වදාරන විට, මගේ අනාගත ජිවිත ගැන පැවසුහ. ගෝතම බුදුන් වහන්සේ පහළවන සමයේ, කොණඩඤඤ නම් බ්‍රාහ්මණයෙක්ව, පළමුව දහම අවබෝධ කරගන්නේය යි වදාළහ”.
▲ආනන්ද තෙර- Ānanda Thera: බුදුන් වහන්සේගේ ඥාති සහෝදරයෙක් වූ ආනන්ද තෙරුන් ගේ ගිහිනම, ආනන්ද ගෞතමය. ධර්-ම භාණ්ඩාගාරිකවූ, ආනන්ද තෙරුන් ගේ උතුම් ගුණයන්වූ,  බුදුන් වහන්සේට උපස්ථානකිරීම, බහුශ්‍රැතබව, කරුණාව, නිහතමානිකම, සෙසු සංඝයා හා සුහදව විසිම ආදීය ඇතුලත් ගුණ සමුදායක්ම සූත්‍රපිටකය පුරාම පැතිරී ඇත. මෙතුමා, බුදුන් වහන්සේගේ අවසාන වසර 25 තුල උපස්ථායක ධුරය දැරුහ.
▼ බොහෝ ඇසු පිරු තැන් ඇති (බහුශ්‍රැත) යහපත් සිහිය (ධාරණස්මෘති), ක්‍ෂණික අවබෝධය ඇති (ප්‍රඥාගති-quick grasp), නිශ්චිත බව ඇති (ධෘතිමත්-resolute) භික්ෂුන් හා භාග්‍යවතුන් වහන්සේගේ උපස්ථායකයන් අතරෙන් අග්‍ර, ආනන්ද තෙරුන්ය යයි බුදුන් වහන්සේ වදාළහ. බලන්න: අග්‍රතම ශ්‍රාවක භික්ෂුන්, EAN:notes:102-105, p.585. මූලාශ්‍ර: අංගු.නි: (1) 1 නිපාත: එතදග්ග පාළිය සූත්‍ර, පි. 84, EAN:1:Foremost, p. 44. සටහන: ආනන්ද තෙරුන් ‘වේදෙහි මුණි’-(Videhan sage, wise sage) පණ්ඩිත ලෙසින්ද හඳුන්වයි. එනම්, දැනුම-ඥානය පිළිබඳව,පණ්ඩිතව (ප්‍රඥාවන්තව), උත්සහාවන්තව, බහුශ්‍රැතව කටයුතු කරනබවය. ආනන්ද තෙරුන්ගේ මව වේදේහ ප්‍රදේශයේ උපන් නිසා ‘වේදේහමුණි’ ලෙසින් හඳුන්වන බවද දැක්වේ.බලන්න: ESN: note 288, p. 978.
▼බුදුන් වහන්සේ මේ තෙරුන් ගැන අනාගත වාක්‍යයක් මෙසේ වදාළහ: “...ආනන්ද අවිතරාගීව කාලක්‍රියා කළහොත් ඔහු එම චිත්ත ප්‍රසාදය නිසා සත්වරක් දෙව්ලොව රජ කරයි, සත්වරක් දඹදිව මහා රාජ්‍ය කරයි. එනමුත්, ආනන්ද මේ භවයේදීම පිරිනිවන් පාන්නේය”. මූලාශ්‍ර: අංගු.නි: (1): 3 නිපාත: ආනන්දවග්ග: 3.2.3.10 සූත්‍රය, පි. 440, EAN:3: Ānanda: 80.10,  p. 120.
▼ ආනන්ද තෙරුන් සෝතාපන්න බවට පත්වුවේ, පුණ්ණ මන්තාණි පුත්‍ර තෙරුන් පංච උපාදානස්කන්ධය පිළිබඳව කළ දේශනය අසා, අවබෝධය ලබා ගැනීමෙන් බව මෙහි දක්වා ඇත. මූලාශ්‍ර: සංයු.නි: (3 ): ඛන්ධසංයුත්ත: තෙර වග්ග: ආනන්ද සූත්‍රය, පි.208, ESN: 22: Kahndasamyutta: Elders: 83.1 Ananda, p. 1069.
▼ආනන්ද තෙරුන් සතු අසිරිමත් ගුණ බුදුන් වහන්සේ මෙසේ පෙන්වා ඇත: ආනන්ද තෙරුන් දැකීමට එන භික්ෂු සංඝයා...භික්ෂුණි සංඝයා...උපාසක පිරිස … උපාසිකා පිරිස, ඔහු දැකීමෙන් සතුටුවේ, ඔවුන්ට ආනන්ද තෙරුන් දහම දේශනා කරනවිට ඔවුන් සතුටුවේ, ආනන්ද තෙරුන් නිසලවුවිට ඔවුන් අතෘප්තිමත්ය (තවදුරටත් දහම ඇසීමට ඔවුන් බලා සිටි). සටහන: මහා පරිනිබ්බාන සූත්‍රයේදී ද, බුදුන් වහන්සේ, ආනන්ද තෙරුන්ගේ එම ගුණ වදාළහ. මූලාශ්‍ර: අංගු.නි: (2 ): 4 නිපාත: 4.3.3.9 ආනන්ද අච්ඡරිය සූත්‍රය, පි. 275, EAN:4: 129.9  Astounding- 3, p. 195.
▼ ආනන්ද තෙරුන් සම්බන්ධ අනිකුත් සූත්‍ර: සංයු.නි: (1): දේවපුත්ත සංයුත්තය: * 2.2.10 අනාථපිණ්ඩික සූත්‍රය, පි.130, අනාථපිණ්ඩික දෙව්පුත්, ජේතවනාරාමයට පැමිණි අවස්ථාව, ** 2.3.9 සුසීම සුත්‍රය, පි.148, සැරියුත් තෙරුන්ගේ ගුණ වර්ණනා කිරීම, කෝසල සංයුත්තය: 3.2.8 කල්‍යානමිත්ත සූත්‍රය, පි.186, බුදුන් වහන්සේ කල්‍යාන මිත්‍ර අගය පැවසීම, බ්‍රහ්මසංයුත්තය: * 6.2.5 පරිනිබ්බාන සූත්‍රය, පි.308, මහාපරිනිබාන අවස්ථාවේදී  ශෝකයට පත්වීම (බලන්න: දීඝ.නි:මහා පරිනිබාන සූත්‍රය). බ්‍රාහ්මණසංයුත්ත: *7.2.11 සංගාරව සුත්‍රය, පි.352, ජල ස්නානයෙන් විසුද්ධිය ලැබීම ගන බුදුන් වහන්සේ ගෙන් විමසීම. වංගීසසංයුත්ත: *8.1.4 ආනන්ද සූත්‍රය, පි.362, වංගීස තෙරුන්ට රාගය ගැන අනුසාසනා කිරීම.වනසංයුත්ත:9.1.5 ආනන්ද සූත්‍රය, පි.382. බුදුන් වහන්සේගේ අපවත්වීමෙන් පසුව ආනන්ද තෙරුන් වනයේ විසීම හා ගිහියන් එහි පැමිණීම, වන දේවතාවක් තෙරුන්ට සංවේගය අතිකිරීම.
▼ ථෙර ගාථා පාලීයේ, ආනන්ද තෙරුන් අරහත්වය ලැබීම මෙසේ දක්වා ඇත:	
“පෙළපතින් ගෝතම වෙමි -හසලය, වියත් කතා ඇත්තෙමි,
උතුම් බුදුහිමිගේ කැපකරු වූ වෙමි-කෙළෙස් මළ මුළුමනින් සිඳිමි
බුදුපුතුට, සුවසේ නිදිය හැකිය දැන්”. ගාථා: 1026
සටහන්:  * ආනන්ද තෙරුන් උගත් දහම් ස්කන්ධය, 84,000කි: 82,000 ක් බුදුන් වහන්සේ වෙතින්, 2000 ක්  සැරියුත් මහා තෙරුන් ආදී භික්ෂු සංඝයා වෙතින් ලබා ඇත. බලන්න: ගාථාව: 1029. ** ආනන්ද තෙරුන්ගේ, ථෙර ගාථා විස්තර: බලන්න: ඛු.නි. ථෙර ගාථා පාලී, 1017- 1048 ගාථා, පි. 267.
 ▼ ඛු.නි: අපදාන පාළි 1 : ආනන්දතෙර -10, පි. 124: පදුමුත්තර බුදුන් වහන්සේ වැඩ සිටින සමයේ, රජෙක්ව සිටි මෙතුමා, බුදුන් වහන්සේ ගැන පැහැදී, ඇතා පිටින් බැස, බුදුන් වහන්සේට සෙවන දීම පිණිස තමන්ගේ රිදී සේසත දරා සිටියහ. බුදුන් වහන්සේ අනුමෝදනා වදාරනවිට, අනාගත උපත් පවසා අවසාන උපතේදී, ගෝතම බුදුන් වහන්සේගේ ආනන්ද නම් උපස්ථායකයා වන බව වදාළහ.
▼ වෙනත් මූලාශ්‍ර: 1. ආනන්ද තෙරුන්ගේ විශිෂ්ඨ බව සද්ධර්මාලංකාර යේ මෙසේ දක්වා ඇත: “ එක් කලක, බමුණෙක් බුදුහිමි වෙත පැමිණ මෙසේ පැවසුහ:
	' ස්වාමිනි, රූපිව සිටින නිසා බුද්ධ රත්නයට සංඝරත්නයට පුජා සත්කාර කරමි. එහෙත් අරූපි වූ ධර්-ම  රත්නයට කෙසේ පුජා කරන් නේද?’  එකල, බුදුන් වහන්සේ මෙසේ වදාළහ:
“ ධර්මය දන්නා අයට පුජා කලේනම් ධර්මයට පුජා කළා නම් වේ”.
 එවිට ඒ බමුණා “ධර්මය දන්නෝ කවුරුද?” යයි විචාළේය. බුදුන් වහන්සේ “සංඝයා ගෙන් අසාදැනගන්න” යයි වදාළහ. ඉන්පසුව, ඒ බමුණා සංඝයා වෙත පැමිණ මේ සසුනේ ධර්ම රාශියක් දරා සිටින්නේ කවුරුද යැයි විමසුහ. එකල සංඝයා මෙසේ පිළිතුරු දුන්හ:
	“බමුණ, මේ සසුනේ සුවාසු දහසක් ධර්මය නිරවශේෂවශයෙන් ධාරා ගෙන සිටින්නේ ආනන්ද තෙරුන් බවද...බුදුන් වහන්සේ විසින්, ආනන්ද තෙරුන්  පංච ස්ථානයෙහි අග්‍රස්ථානයට පමුණුවන ලද බවද...සාරිපුත්ත මහා රහතුන් විසින් ‘ආයස්මා ආනන්දෝ අත්ථකුසලො ධම්මකුසලො ව්‍යඤජනකුසලො නිරුත්ති කුසලො පුබ්බාපරකුසලෝ’ ආදී වශයෙන්,  ආනන්ද තෙරුන් දහමේ පිළිඹුවක් යයි පැවසුහ.  ඒ බස් අසා බමුණා ‘දහම් රත්නයට පුජා  කරමි’ යයි මහත් වූ ආදර බහුමානයෙන් යුතුව ආනන්ද තෙරුන්ට උදාරතර පුජා කෙළේය”. මූලාශ්‍රය: සද්ධම්ම අලංකාරය, පි. 65: ශ්‍රී ලංකා ප්‍රාචීන භාෂාපකාර සමාගමේ සංස්කරණය.
2. ආනන්ද මහා රහතුන්ගේ පරිනිබ්බානය: සද්ධර්-මරත්නාවලිය කතු මේ සේ දක්වා ඇත:
“අනඳ මහ තෙරුන් වහන්සේ එක් සිය විසි හැවිරිදි (120) අවස්ථාවෙහි දී ආයු ශක්තිය බලන සේක් ආයු ගෙවී ගිය නියාව දැන ‘මෙයින් සත් වන දවස් පිරිනිවන් පාමි’ යි වදාළ සේක. ඒ අසා රෝහිණි නම් ගඟ එතෙර මිනිස්සු ‘අපි මහ තෙරුන් වහන්සේට උපකාරීවුහ, අපට ළංව පිරිනිවන් පානා සේක’යි කියති. මෙතර මිනිස්සු ‘අපි උපකාරීවුහ. අපට ළංව පිරිනිවන් පානා සේක’යි කියති. මහ තෙරුන් වහන්සේ ඒ අසා ‘ දෙතෙර ඇත්තෝම උපකාරිවුය. මු උපකාරිහ, … මු අනුපකාරිහ යයි කියන්නට බැරිය. ඉදින් මම මෙ තෙරදී වුවත් එතෙරදී වුවත් පිරිනිවියෙම් නම් ධාතු නිසා දෙතෙර ඇත්තෝ කළහ කෙරෙති. කලහයෙක් උපදී නම් මා නිසාම උපදී. සන්හිඳේ නම් මා නිසාම සන්හිඳේ ‘යි වදාරා ලා ‘මෙ තෙර ඇත්තවුන් මෙ තෙරට ම රැස්වුව මැනව. එ තෙර ඇත්තවුන් එ තෙරට ම රැස්වුව මැනව’ යයි වදාළ සේක. ඉක්බිත්තෙන් සත් වන දවස් ගං මැඳ සත් තලක් පමණ අහස පලක් බැඳ ගෙන වැඩහිඳ බොහෝ දෙනහට බණ වදාරා: ‘ මගේ ශරීර ධාතු භාගයක් මෙ තෙර වැගිරේව, භාගයක් එ  තෙර වැගිරේව’ යයි සිතාලා වැඩ හුන්සේක-තෙජො ධාතුවට සමවන් සේක. පිරිනිවෙන්නා ම ශරීරයෙන් නැගී ගිනි දැලින් ම සම් මස් නහර දා, ධාතු පමණක් වෙන්ව මැන ලුවාක් මෙන් ඉද්ද මල් රැසක් සේ ධාතු භාගයක් මෙ තෙර වැගිරින. භාගයක් එ තෙර වැගිරින. බොහෝ දෙනාත් හඬා වැගුරුණවුය. පොළොව පැළි යන කලක් මෙන්විය. බුදුන් පිරිනිවි දවසටත් වඩා වලප් වලාම් මහත් විය. මිනිස්සු ත් ‘බුදුන් පිරිනිවියත් අනඳ මහ තෙරුන් වහන්සේ ජීවත්ව සිටි සේක් වී නම් බුදුන් ජිවත් වුවා හා සරිය. බුදුන් පිරිනිවියේ අද’ යයි කිය කියා සාර මසක් මුළුල්ලෙහිම හැඬු ය.”
මූලාශ්‍රය: සද්ධර්ම රතනාවලිය, 71 වනවාසික තිස්ස තෙරුන්වහන්සේගේ වස්තුව, පි. 526.
▲අනුරුද්ධ මහා තෙර-Anuruddha Thera: දිවැස් ලැබු භික්ෂුන් අතරෙන් අග්‍ර, මහා අනුරුද්ධ තෙරුන්ය. මූලාශ්‍ර: අංගු.නි: (1) 1 නිපාත: එතදග්ග පාළිය සූත්‍ර, පි. 84, EAN:1: Foremost, p. 44. සටහන: මෙතුමා කපිලවස්තු නුවර, මහානාම ශාක්‍යයන්ගේ බාල සොහොයුරාය, බුදුන් වහන්සේගේ ඥාති සොහොයුරාය, කුමාර සැප ඇති ගිහි ජිවිතයක් ගත කළහ, භද්දිය කාලිගොධා පුත්‍ර, ආනන්ද ආදී ශාක්‍යයන් සමග ගිහිගෙයින් නික්මව පැවිදිවුහ.
▼ අනුරුද්ධ තෙරුන් සම්බන්ධ අනිකුත් සූත්‍ර: * සංයු.නි: (1): බ්‍රහ්මසංයුත්ත: * 6.1.4 අපරාදිට්ඨි සූත්‍රය, පි:286, බුදුන් වහන්සේ බඹ ලොවට වැඩම කළ අවස්ථාවේ, තෙරුන් එහි පැමිණීම. * 6.2.5 පරිනිබ්බාන සූත්‍රය, පි.308, මහාපරිනිබාන අවස්ථාවේදී බුදුන් වහන්සේ ගේ ගුණ වර්ණනාකිරිම, (බලන්න: දීඝ.නි:මහාපරිනිබාන සූත්‍රය). වනසංයුත්ත: * 9.1.6 අනුරුද්ධ සූත්‍රය, පි:382, පෙර භවයේ බිරිඳ වූ ජාලිනි නම් තව්තිසා වැසි දෙව්දුව, දෙව්ලොව සැපත්  වර්ණනා කරනවිට, තමන් පුනර්භවය අවසන් කලබව පවසා, ඇයට අවවාද කිරීම.
▼ මේ තෙරුන් හා කිම්බිල ,නන්දිය තෙරුන් ගෝසිංග  වනයේ සුහදව වාසය කිරීම හා උතුම් ආරිය බව ලැබීමේ විස්තර මෙහි දක්වා ඇත. බලන්න: නන්දිය තෙර. මූලාශ්‍රය: ම.නි: (1) චුළගෝසිංග සූත්‍රය, පි.514.
▼  මේ තෙරුන්ගේ ථෙර ගාථා: ඛු.නි: ථෙරගාථා:20.1.10, පි.251
මාපිය, සොහොයුරු, සොහොයුරියන්ද-බොහෝ සැප සම්පත් හා ගිහි ගෙදරද, පෙර ඇලුන පස්කම් සැපද හැර දමා, අනුරුද්ධ, බවුන් වඩයි සතුටින් මහා.
පෙරදී,නැටුම්,ගැයුම්,වැයුම් වල ඇලුනෙමි,ගෙජ්ජි, තාලම් හඬින්  පිබුදුනෙමි. මාර පායාස බඳුවූ ඒ කාමයන් තුල, සිතේ නිමල බව නොදිටීමි.
 ජාන සුවයෙන් විඳීමි නිරාමිස සතුට.තන්හාව නම්වූ, දෙවැනියා, හැරදමා, මුනි පිඬු සිඟා යයි. වැරහැලි ගෙන, කුණු ගොඩින්, සෝදා, සායම් පොවා මැනවින් ඒ සිවුර පොරවමි, තුටින්,පහකර සියලු ආසාවන්.
 ලෝක උත්තර බුදුහිමි, ඉදි බලයෙන්,මා වෙතට පැමිණ අපමණ දයාවෙන්, ලොව්තුරු දහම දෙසුවා මාසිත පහදමින්.
බුදු ඔවා පිළිපදිමින්, තුන් නුවණ ලැබූවෙමි. බුදුසසුන කරනලදී, නිදහසේ, සතුටින් වෙසෙමි.
▼ අනුරුද්ධ තෙර අපදාන
	 “නර ශ්‍රේෂ්ඨ වූ සුමෙධ භාග්‍ය වතුන් වහන්සේට, මම දහසක් වැටි ඇති පහනක් පුජා කෙළෙමි. ඒ පහන සතියක් පුරා දැල්විණි. මට බලවත් චිත්ත ප්‍රසාදයක් ඇතිවිය. පහන් පුජාවේ විපාක වශයෙන් දෙව්ලොව උපන් මාහට, හාත්පස යොදුන් සියයක් බබලවන දෙව් විමනක් පහළවිය. මම තිස් කපයක් ශක්‍ර දෙව් රජ වූවෙමි, බොහෝ වරක් මිනිස් ලොව සක්විති රජ වූවෙමි, පැවිදිවූ පසුව මට දිවැස් ලැබුණි. ඒ බුදුරදුන්ට කල පහන් පුජාවේ විපාකය ය… මම  සියලු කෙළෙස්  දවා ත්‍රිවිද්‍යා, අෂ්ට විමොක්ක, ෂඩ්අභිඥා සාක්ෂාත් කරගතිමි. බුදුසසුන කරණ ලදී. මූලාශ්‍රය: ඛු.නි: අපදාන පාළි:1: 4 -අනුරුද්ධ තෙර අපදාන, පි. 93.
▲ අනුරාධ තෙර-Anurādha Thera: එක්සමයක අන්‍යඅගමිකයන්, මේ තෙරුන්ගෙන් එවක පැවති දිට්ඨි පිළිබඳව විමසා, තෙරුන් පැවසු කරුනු පිළිනොගෙන, අපවාද කියා පිටව ගියහ. පසුව, මේ තෙරුන් බුදුන් වහන්සේ හමුව එම සිදුවීම ගැන පැවසූ අවස්ථාවේ, බුදුන් වහන්සේ, එම කරුණු පැහැදිලි කිරීම මෙහි විස්තර කර ඇත. මූලාශ්‍රය:සංයු.නි: (4): සලායතනවග්ග: 10.1.2 අනුරාධ සූත්‍රය, පි.702.
▼ තථාගත ගුණ- ලක්ෂණ පිළිබඳව බුදුන් වහන්සේ මේ සූත්‍රයේදී, අනුරාධ තෙරුන්ට පහදා දී ඇත. මූලාශ්‍රය:සංයු.නි: (3): ඛන්ධසංයුත්ත: ථෙරවග්ග:1.2.4.4.අනුරාධ සූත්‍රය, පි.228.
අභ
▲ අභය (රාජකුමාර) තෙර – Abhaya ( Prince) Thera: මගධයේ බිම්බිසාර රජතුමාගේ පුතෙකි, මුල්කල නිගණ්ඨනාථ පුත්‍රගේ අනුගාමිකයෙකි. බුදුන් වහන්සේ , වදාළ මේ සූත්‍රය අසා බුදුන් සරණගියහ, පැවිදිව අරහත්වය ලැබුහ. සටහන: මෙතුමා ගිහිව සිටිකාලයේ ජිවක කෝමාරභච්ච වෛද්‍යවරයා, ළදරු කාලයේදී හදාවඩා ගෙන ඇත. මූලාශ්‍ර: ම.නි: (2) අභයරාජකුමාර සූත්‍රය, EMN:58 Abhayarājakumāra Sutta.
▼ බුදුන් වහන්සේ වදාළ බොජ්ඣංග ධර්මය අසා, කයේ හා සිතේ විඩාව පහවූ බවද, ධර්මය අවබෝධ කළබවද මෙහි දක්වා ඇත. මූලාශ්‍රය: සංයු.නි: (5-1): මහාවග්ග: බොජ්ඣංග සංයුත්ත:2.6.6. අභය සූත්‍රය, පි. 262.
▼ මේ තෙරුන්ගේ ථෙර ගාථා: ඛු.නි: ථෙර ගාථා:1.3.6, පි.48.
“ සුරිය බන්ධු වූ බුදු රජාණන්වහන්සේගේ සුභාෂිතය අසා, දක්‍ෂ දුනුවායෙක් වලග හීයෙන් විදුනාක් මෙන් සියුම් වූ නිරෝධ සත්‍ය අවබෝධ කෙළෙමි”.
▼  මේ තෙරුන්ගේ අපදානය: ඛු.නි: අපදාන පාලිය; 2-1: 547, පි.398: හංසවතී නුවර වේදයේ පරතෙරට පත් බ්‍රාහ්මණයෙක්ව, පදුමුත්තර බුදුන් වහන්සේ දැක පැහැද පැවිදිවීම, බුදුගුණ වැනිම, යහපත් පිං බලයෙන් නොයෙක්වර දෙව් මිනිස් සැප ලැබීම, ගෝතම බුදුන් දවස රජගහ නුවර බිම්බිසාර රජුගේ පුතෙක්ව උපත ලැබීම ආදී විස්තර මෙහි දක්වා ඇත.
	“පාප මිත්‍ර ආශ්‍රය නිසා නිගණ්ඨනාථ විසින් මෙහෙය වනු ලදුව මම බුදුන් වහන්සේ වෙත එළඹ බුදුන් වහන්සේගෙන් ප්‍රශ්න විචාරා, උන්වහන්සේගේ උතුම් විසඳිම අසා පැවිදිව, නොබෝ කලකින්ම රහත්බවට පැමිණියෙමි”.
▲ ආභීඤජික භික්ෂුව- Abhignaka Bhikkhu: ආභීඤජික භික්ෂුව අනුරුද්ධ තෙරුන්ගේ ශිෂ්‍යයෙකි. ඔහුට දහම් කථා කිරීම ගැන මානයක් තිබුනබවද, බුදුන් වහන්සේගේ අවවාද අසා, සමාව ගෙන යහපත්වූ බව මෙහි දක්වා ඇත. මූලාශ්‍ර: සංයු.නි: (2): නිදානවග්ග:කස්සපසංයුත්ත: ඔවාද සූත්‍ර 3 කි, පි. 332, ESN:16:  Kassapasamyutta: Ekhortation 3 suttas, p. 813.
අර
▲අරිට්ඨ තෙර-Ariṭṭha Thera: අනාපාන සතිය වඩාගැනීමෙන් මේ තෙරුන් අනාගාමී මගඵල ලබාගත් බව මෙහි පෙන්වා ඇත. බුදුන් වහන්සේ, ඔහුට අරහත් මගඵල ලබාගැනීම පිණිස ආනාපානසතිය විදර්ශනාව ලෙසින් පුහුණු කලයුතු ආකාරය පෙන්වා ඇත. බලන්න: ESN:note: 294, p. 2423. සටහන:  මේ තෙරුන්, අලගද්දුපම සූත්‍රයේ සඳහන්, සසුන හැර ගිය අරිට්ඨ භික්ෂුව නොවේ. මූලාශ්‍රය:සංයු.නි: (5-2): මහාවග්ග: අනාපානසංයුත්ත:ඒකධම්මවග්ග:10.1.6 අරිට්ඨසූත්‍රය, පි.120, ESN:54: Anapanasathisamyutta:6.6. Ariṭṭha, p.2157.
අස	
▲ අස්සජි තෙර -Assaji Thera: මේ සූත්‍රයේ දී, මේ තෙරුන් බලවත් ලෙසින් ගිලන්ව සිටින අවස්ථාවේ, බුදුන් වහන්සේ, එම තෙරුන්ට දහම් දේශනා කල බව පෙන්වා ඇත. සටහන්: * අටුවාවට අනුව, ත්‍රිලක්ෂණය පිලිබඳ දහම අවබෝධ කරගත් මේ තෙරුන් අරහත්වයට පත්විය. බලන්න: ESN:note:175, p.1193. මූලාශ්‍ර:සංයු.නි: (3):ඛන්ධසංයුත්ත: ථෙරවග්ග: 1.2.4.6 අස්සජි සූත්‍රය, පි.242, ESN: 22: Kahndasamyutta: 88.6 Assaji, p.1078.
▲අස්සජි තෙර-පස්වග- Assaji Thera- pasvaga: මෙතුමා, පස්වග මහණුන්ගෙන් බාලයාය. සිදුහත් තවුසන්ට ඉසිපතනයේදී සත්කාර කළහ. අනත්තලක්ඛන සූත්‍රය අසා අරහත්වයට පත්වුහ. උපතිස්ස පරිබ්‍රාජකයා (සැරියුත් මහා තෙර), අස්සජි තෙරුන් දෙසු ගාථාවක් අසා සෝතාපන්න බවට පත්වුහ. උන්වහන්සේ වදාළ උතුම් ගාථාව:
“යෙ ධම‍්මා හෙතුප‍්පභවා තෙසං හෙතුං තථාගතො ආහ
තෙසඤ‍්ච යො නිරොධො එවංවාදී මහාසමණො”
හේතුවෙන් උපදින යම් ධම්මයක් වෙත්ද, ඔවුන්ගේ හේතුව තථාගතතෙමේ වදාළේය. ඒ ධම්මතාවල යම් නිරෝධයක් වේද, එයද වදාළේය.මහා ශ්‍රමණතෙමේ මෙබඳු වාද ඇත්තේය. බලන්න: මහාවග්ග 1: 84 සාරිපුත්ත මොග්ගල්ලාන පබ්බජා, පි. 160. මූලාශ්‍රය: වි.පි:මහා වග්ග :1: මහාඛන්ධක: 14 පංච වග්ගිය කථා, පි. 90.
▲ අසුරින්දක භාරද්වාජ තෙර-Asurindika bhradvaja Theraල: රජගහනුවර බ්‍රාහ්මණ කුලයක උපත ලැබූ මොහු, තම කුලයේ අය බුදුන් වහන්සේ සමීපයෙහි පැවිදිවූ බව අසා නොසතුටුවිය. තමන්ගේ කෝපය පලකිරිමට බුදුන් වහන්සේ වෙත පැමිණි මොහුට බුදුන් වහන්සේ මෙසේ වදාළහ: “ අනුවණ තැනැත්තා පරුෂ වචන කියමින් එය තමාට ජයක් ලෙස සලකයි. ඉවසීමේ ගුණ දන්නා අය ඉවසීම නිසා ජය ගනී”
බුදුන් වහන්සේගේ දේශනාව අස පැහැදුන මෙතුමා, පැවිදිව අරහත්වය ලබා ගත්බව මෙහි දක්වා ඇත. මූලාශ්‍රය: සංයු.නි (1) :සගාථවග්ග: බ්‍රාහ්මණ සංයුත්ත: අසුරින්දක සූත්‍රය, පි.318.
අශ
▲ අශෝක තෙර- Asoka Thera:බුදුන් වහන්සේ වැඩසිටි සමයේ, ඤාතගමේ විසු මේ තෙරුන් අරහත්ව, පිරිනිවන් පැ බව මෙහි දක්වා ඇත. මූලාශ්‍රය:සංයු.නි: (5-2) මහාවග්ග: සෝතාපත්තිසංයුත්ත:11.1.8 හා 11.1.9,11.1.10 ගිඤ්ජකාවස්ථ සූත්‍ර, පි.184.
අහ
▲ අහිංසක භාරද්වාජ තෙර- Ahinsaka Bharadvaja Thera: සැවැත්නුවර බ්‍රාහ්මණයෙක් වූ මෙතෙම බුදුන් වහන්සේ බැහැදැක තමාගේ නම අහිංසක බව පැවසිය, එවිට බුදුන් වහන්සේ මෙසේ වදාළහ:
   “ ඔබ ගේ නම යම්සේද, ඔබත් එසේම් වන්නේ නම් ඔබ අහිංසකම වේ. කෙනෙක් කයෙන්, වචනයෙන් හා සිතින් හිංසා නොකරන්නේද, හෙතම ඒකාන්තයෙන්ම අහිංසකයෙක් වේ”. බුදුවදන් අසා බැති උපදවාගත් මෙතුමා පැවිදිව, අරහත්වය ලැබුබව මෙහි දක්වා ඇත. මූලාශ්‍රය: සංයු.නි (1) :සගාථවග්ග: බ්‍රාහ්මණසංයුත්ත: 7.1.5 අහිංසක සූත්‍රය, පි.320.
ඉ
ඉස
▲ ඉසිදත්ත තෙර-Isidattha Thera: අවන්ති දනව්වේ ඉසිදත්ත තෙරුන් ධම්ම කථික බව, ආරියබව ලබාගෙන ඇතිබව, එතුමන් හා මචඡිකාසණ්ඩයෙ චිත්ත ගහපති අතර දහම පිලිබඳ පැවති සාකච්ඡා වලින් පෙන්වා ඇත. ඉසිදත්ත තෙරුන්, ඒ ගහපතිගේ නුදුටු මිත්‍රයෙක් බව වටහා ගත් චිත්ත ගහපති, ඔහු විසින් සංඝයාහට පුජාකල අම්බාටක වනයේ වාසය කිරීමට, උන්වහන්සේට, සිව්පසයෙන් සංග්‍රහ කිරීමට ආරාධනා කළහ. එහෙත්, ඉසිදත්ත තෙරුන් පසුදීනම, මචඡිකාසණ්ඩ පෙදෙසින් ආපසු ගිය බව මෙහි දක්වා ඇත. සටහන: මෙහි, ඉසිදත්ත තේරුන්: ධාතු නානත්වය, ශාස්වත දිට්ඨිය, සක්කාය දිට්ඨිය ගැන කරන ලද ධර්ම දේශනා විස්තරාත්මකව දක්වා ඇත. මූලාශ්‍රය: සංයු.නි: (4) සළායතනවග්ග: චිත්තසංයුත්ත:ඉසිදත්ත සූත්‍රය2,පි.550.
▼  මේ තෙරුන්ගේ ථෙර ගාථා: ඛු.නි: ථෙරගාථා:1.12.10, පි.84.
“පංචස්කන්ධය මාවිසින් පරිඥාවෙන් අවබෝධ කරගතිමි, ඔවුන්ගේ මුල් සුන්කර ඇත, මා විසින් දුකක්‍ෂය කර, නිවන ලබනලදී, ආසව ක්‍ෂය කර අරහත්වය ලබනලදී”.
▲ ඉසිදාස හා ඉසිභද්ද තෙරුන්-Isidasa & Isibhadda Theras: සැවැත්නුවර විසු මෙ තෙරුන් දෙසොහොයුරන් බව මෙහි දක්වා ඇත. මූලාශ්‍ර: වි.පි:මහාවග්ග:චිවරඛන්ධ: 29, පි.224.
උ
උත
▲ උත්තිය තෙර- Uttiya Thera: මේ තෙරුන් බුදුන් වහන්සේගෙන් පංචකාම ගුණ පිලිබඳ විමසීම මෙහි දක්වා ඇත. මූලාශ්‍ර: සං.නි:(5-1 ): මග්ග සංයුත්ත: 1.3.10 උත්තිය සූත්‍රය, පි. 63 හා 1.16 කාමගුණ සුත්‍රය, පි. 162, ESN: 45: Maggasamyutta: 30.10 Uttiya, p. 1636 & 176.6 Cords of Sensual pleasures, p. 1723.
▼ මේ තෙරුන්ගේ ථෙර ගාථා: ඛු.නි: ථෙරගාථා:1.3.10 පි.48, 2.1.1, පි.86: “ මට ආබාධයක් උපන් කල්හි ‘මට ආබාධයක් ඇතිවිය, නො පමාවන්ට කල් පැමිණ ඇත’ යයි මට සිහිය ඇතිවිය”.
උද
▲උදය (මානවක) තෙර- Udaya Thera: බාවරී බ්‍රාහ්මණ ගේ සිසුවූ මෙතුමා, නිවනගැන බුදුන් වහන්සේ විමසීම හා උන්වහන්සේ වදාළ පිළිතුරු මෙහි දක්වා ඇත.
“උදය, ලෝකසත්‍වයා තණ්හාව සංයෝජන කොට සිටිති, විතර්-ක ඔහුට විචාරණය වේ, ඒ තණ්හාවේ වීප්‍රහාණය නිවන යයි කියනු ලැබේ".
සටහන: මෙතුමා ඇතුළු, බවාරි බ්‍රාහ්මණගේ සිසුන් හැම දෙන දහම අසා පැවිදිවුහ. මූලාශ්‍රය: ඛු.නි.සුත්තනිපාත:පාරායනවග්ග:වස්තුගාථා: පි,326, 5-13 උදයමානවක, පි.360.
▲උදායි තෙර-Udayi Thera: බුදුන් වහන්සේගේ මුල් සමයේ ශ්‍රාවකයෙකි.  මේ තෙරුන් බුදුගුණ වැනිම, අංගු.නි:6 නිපාතය: ධම්මික වග්ග: 6.1.5.1 නාගසූත්‍රයේ (පි.126 )පෙන්වා ඇත. එම ගාථා පෙල, තෙරුන්ගේ ථෙරගාථාවල ද දක්වා ඇත.
▼ උදායි තෙරුන් විසින් අරහත්වය පිලිබඳ වදාළ දේශනය අසා, වෙරහච්චානි බ්‍රාහ්මණිය බුදුන් සරණ ගිය උපාසිකාවක් වුවාය. මූලාශ්‍රය: සංයු.නි: (4): සළායතනසංයුත්ත: ගහපතිවග්ග:1.13.10 වෙරහච්චානි සූත්‍රය, පි. 272.
▼  බුදුන් වහන්සේ, මේ තෙරුන්ට, අනුස්මෘති ස්ථාන 6 ගැන මෙහිදී පෙන්වා ඇත. බලන්න: අනුස්සති ස්ථාන සය. මූලාශ්‍රය: අංගු.නි: (4) 6 නිපාත:අනුත්තරිය වග්ග: 6.1.3.9 උදායි සූත්‍රය, පි.88.
▼ මේ තෙරුන්ගේ ථෙර ගාථා: ඛු.නි: ථෙරගාථා:16.1.2 , පි.216.
“ඒ බුද්ධනාග තෙමේ ඒ කාන්තයෙන්ම අන්‍ය පර්වත ඉක්මා ඇති හිමවත පව්ව මෙන් අත්‍යයන්තෙයින්ම බබලයි, නාග නාමය ඇති සියල්ල අතරින් නිරුත්තර සත්‍ය නාමය ඇත්තේය”.
▲ උදෙන තෙර- Udena Thera: බුදුන් වහන්සේගේ මහා පරිනිර්වාණයෙන් පසු මේ තෙරුන්, බරණැස්නුවර ඛේමිය අඹවනයේ වැඩවිසු බව මෙහි දක්වා ඇත. එහිදී, ඝොටමුඛ බ්‍රාහ්මණයාට මේ සූත්‍රය දේශනාකර ඔහු ගිහි ශ්‍රාවකයකු බවට පත්කරනලදී. මූලාශ්‍රය: ම.නි: (2) 2.5.4 ඝොටමුඛ සූත්‍රය, පි.644.
▼මේ තෙරුන්ගේ අපදානය: 410:පි.70.
පදුමුත්තර බුදුන් සමයේ හිමවත තපස්කම් කිරීම, බුදුන් වහන්සේ බැහැදැක අමතපදය පිලිබඳ වදාළ දේශනාව අස මහා සතුටට පත්වීම, බොහෝ සැපවත් ජිවිත ගතකර අවසානයේදී ගෝතම බුදුන් වහන්සේ වෙත පැවිදිව නිවන සාක්ෂාත් කරගැනීම මෙහි විස්තර කර ඇත.
උප
▲ උපක තෙර- Upaka Thera: බුද්ධත්වය ලබා, පස්වග තවුසන්හට දහම් දෙසීමට ඉසිපතනයට යන අතර මග දී බුදුන් වහන්සේ හමුවූ උපක ආජිවක, බුදුන් වහන්සේගේ උතුම්බව ගැන පැහැදුනද, ඒ අවස්ථාවේ දහම අවබෝධකිරීමට නොහැකිව ගිහි ජිවිතයකට පත්විය. ගිහි ගෙදර දුක් දැක, ආපසු පැමිණ බුදුන්වහන්සේ වෙත පැවිදිවුහ. අනාගාමිව  අපවත්වූ මේ තෙරුන්, අවිහ බ්‍රහ්මලෝකයේ උපත ලැබූ බව ඝටිකාර බ්‍රහ්මරාජ බුදුන් වහන්සේට පවසා ඇත. මූලාශ්‍ර: වින.පි: මහාවග්ග පාලිය: 1: පංචවග්ගියකථා, පි.17, සංයු.නි: (1): දේවතා සංයුත්ත:1.5.10 ඝටිකාරසූත්‍රය, පි.88, දේවපුත්‍රසංයුත්ත:2.3.4 ඝටිකාර සූත්‍රය, පි.140, ම.නි: (1) ආරියපරියේසන සූත්‍රය.
▲ උපචාල තෙර- Upachala Thera: මේ තෙරුන් බුදුන් වහන්සේගේ ජේෂ්ඨ ශ්‍රාවකයෙක්ය, උන්වහන්සේ විසාලානුවර, මහවනයේ කූටාගාර ශාලාවේ වැඩවසන සමයේ එහි වාසය කලබව මෙහි දක්වා ඇත. මෙතුමන් හා පිරිස, නිසලබව අගය කරන,ධ්‍යාන වඩන සංඝයාය. මූලාශ්‍රය:අංගු.නි: (6) 10 නිපාත:යමකවග්ග: 10.2.3.2 කණ්ටක සූත්‍රය, පි.268.
▲ උපනන්ද තෙර-Upananda Thera: මේ තෙරුන් වස්වසා අවසන් කර, ගමින් ගමට යමින් බොහෝ සිවුරු රැස්කරගැනීම හා ඒ පිලිබඳව බුදුන් වහන්සේ අවවාද කිරීම මෙහි දක්වා ඇත.මූලාශ්‍රය:වි.පි:මහාවග්ග පාලිය2,චීවරඛන්ධ,32,පි.226.
▲ උපාලි මහා තෙර- Upāli Maha Thera: මෙතුමා, විනයධර භික්ෂුන් අතරෙන් අග්‍රය යි බුදුන් වහන්සේ වදාළහ. කපිල්වස්තුවේ, කරණවැමියෙක්ව සිට, අනුරුද්ධ, ආනන්ද ආදී ශාක්‍යයන් හා එක්ව පැවිදිවුහ. මෙතුමන්ගේ විනය පිලිබඳ කුසලතාවය, විනය පිටකයේ විස්තර කර ඇත. බලන්න:EAN:note: 109,p.586. මූලාශ්‍ර: අංගු.නි: (1) 1 නිපාත: එතදග්ග පාළිය සූත්‍ර, පි. 84, EAN:1: Foremost, p. 44.
▼ මේ තෙරුන්ගේ ථෙර ගාථා: ඛු.නි: ථෙරගාථා:3.1.11, පි.122. “සැදැහයෙන් ගිගිගෙයින් නික්ම පැවිදිවූ නවක මහණ සම්මා ආජීවය ඇතිව, ආරබ්ධ වීරිය ඇතිව කලණ මිතුරන් සේවනය කරමින්...සංඝයා අතර වෙසෙමින් විනය ඉගෙන ගන්නේය”.
▼ මේ තෙරුන්ගේ අපදානය: ඛු.නි: අපදානපාලි 1: 6, පි.96.
“පදුමුත්තර බුදුන් වහන්සේ වැඩසිටි කල, හංසවතී නුවර මම, බොහෝ ධනය ඇති සුජාත නම් බ්‍රාහ්මණයෙක්වූ වෙමි. එහිදී සුනන්ද නම් තවුසෙක්, බොහෝ මල් ගෙන බුදු පිරිස වැඩසිටි තැන් මලින් වැසුහ. අනුමෝදනා වදාළ බුදුන් වහන්සේ, ඒ තවුසා මතුකල ගෝතම බුදුන් සමයේ පුණ්ණ මන්තානි පුත්ත ලෙසින් බුද්ධ ශ්‍රාවකයෙක් වෙන බව පැවසුහ. ඒ අසා මටද ඒ බුදුන් වහන්සේ  දැකීමට සිත් ඇතිව බුදුන් වහන්සේට සුන්දර ආරාමයක් පුජා කෙළෙමි. අනුමෝදානා වදාරන අවස්ථවේදී, බුදුන් වහන්සේ මම උපාලි නම් බුද්ධ ශ්‍රාවකයෙක් වන බවද විනයෙ කෙළපැමිණෙන බවද පැවසුහ” සටහන: පෙර භවයකදී , රාජ කුමරෙයෙක්ව, දේවාල නම් පසේබුදුන් වහන්සේටට හිංසා කිරීම නිසා, පාප කම්ම විපාක ලෙසින් මේ ජාතියේදී තමා කරණවැමි (කපු) කුලයක උපත ලද බව මේ තෙරුන්ගේ අපදානයේ දක්වා ඇත.
▲උපවාන තෙර- Upavāṇa Thera: මේ තෙරුන්, බුදුන් වහන්සේගේ පැවිදි උපස්ථායෙක්වුහ. බුදුන් වහන්සේ ගිලන්වූ අවස්ථාවක උන්වහන්සේ උණුදියෙන් නාවා සාත්තුකර, සුවපත් කිරීමේ විස්තරය මේ සූත්‍රයේ පෙන්වා ඇත. බලන්න:සංයු.නි: බ්‍රාහ්මණසංයුත්ත:7.2.3 දෙවහිත සූත්‍රය, පි.338. සටහන්: බුදුන් වහන්සේ පරිනිබ්බානයට පත්වෙන අවස්ථාවේදී උපවාන තෙර, උන්වහන්සේ අසල සිටිබව මහාපරිනිබ්බාන සූත්‍රයේ දක්වා ඇත. ** මේ තෙරුන් සම්බන්ධ වෙනත් සූත්‍ර: සංයු.නි: සලායතන සංයුත්ත: 1.7.8 උපවාන සූත්‍රය, පි. 118.
▼ මේ තෙරුන්ගේ ථෙර ගාථා: ඛු.නි: ථෙරගාථා:2.4.8 පි.104. “ ඒ බුදුරජුන්, පුජ්‍යයන් විසින් පුදන ලදහ, සත්කාර කරන්නන් විසින් සත්කාර කරන ලදහ, වඳින අය විසින් වන්දනා කරන ලදහ”.
▼  මේ තෙරුන්ගේ අපදානය: ඛු.නි:අපදාන පාලිය1: 22,පි.154.
“පදුමුත්තර බුදුන් වහන්සේ පිරිනිවිගිය කල දෙවියන් ඇතුළු මිනිසූන්, එතුමන්ගේ  ධාතු තැන්පත් කිරිමට අගනා ස්තුප ඉදිකලහ. එකල්හි මම හංසවතී නුවර සේවකයෙක්ව සිටියෙමි. සතුටුවන ජනයා දැක මමද ඒ බුදුන් වහන්සේගේ ස්තූපයට, මගේ උතුරු සළුව සෝදා, උණබටයක එල්වා කොඩියක් ලෙසින් සිටුවා තැබිය. එම අවස්ථාවේ, අභිසම්මත නම් යක්ෂයෙක්, ඒ ධජය අහසෙහි එල්වා තැබිය, මට බොහෝ සතුටක් ඇතිවිය. එහිසිටි භික්ෂුන්වහන්සේ සමිපයට පැමිණ, උන්වහන්සේගෙන් මගේ ධජ දානයේ විපාක ඇසුවෙමි. දෙව් මිනිස් සැප බොහෝ කලක් ලැබෙන බව පැවසු එතුමා, මතු පහළවන ගෝතම බුදුන් සමයේ බොහෝ සම්පත් හැර බුද්ධ ශ්‍රාවකයකු වන බව වදාළහ”.
▲ උපසේන වංගනාථපුත්ත තෙර- Upasena Vaṅgantaputta Thera: සැම ආකාරයෙන්ම විශ්වාසය ඇති කරන-සමන‍්තපාසාදීකානං -භික්ෂුන් අතරෙන් අග්‍ර මේ තෙරුන්ය. මෙතුමා, සැරියුත් මහා තෙරුන්ගේ බාල සොහොයුරෙකි.  බලන්න:EAN: note: 96,p.585. මූලාශ්‍ර: අංගු.නි: (1) 1 නිපාත: එතදග්ග පාළිය සූත්‍ර, පි. 84, EAN:1: Foremost, p. 44.
▼ මේ තෙරුන් බුදුන් වහන්සේගේ ගුණ, තමන් ලබා ගත් අරහත්වය ගැන ආවර්-ජනා කරන අවස්ථාවේදී, ඒ බව දත් බුදුන් වහන්සේ මේ උදානය වදාළහ:
“ මුල් සුන් කළ භව තන්හාව ඇති, සංසුන් සිත් ඇති මහණගේ ජාති ආදී සංසාරය වෙසෙසින්ම ක්ෂිණවිය, ඔහුට පුනර්භවයක් නැත”. මූලාශ්‍රය:ඛු.නි:උදාන පාලිය: 4.9 උපසේන සූත්‍රය, පි. 246.
▼ මේ තෙරුන්, විසකුරු සර්පයෙක් දෂ්ඨ කර මියයාම මෙහිදී දක්වා ඇත. ඒ අවස්ථාවේ දී මේ තෙරුන්, සෙසු සංඝයා අමතා මෙසේ වදාළහ:
“ඇවත්නි, මෙහි පැමිණෙන්න, මේ කය බොල්මිටක් මෙන් විසිරිමට පෙර මගේ මේ කය ඇඳක තබා බැහැරට ගෙනයන්න”.ඒ අවස්ථාවේ එහි වැඩසිටි සැරියුත් මහා තෙරුන්, උපසේන තෙරුන්ගේ කයේ හෝ ඉන්ද්‍රියන් ගේ වෙනස්කමක් පෙනීමට නැති නිසා ඒ පිළිබඳව විමසුවිට, උපසේන තෙරුන් මෙසේ වදාළහ”
“ඇවැත් සාරිපුත්‍රයෙනි, කෙනක්, ඇස මමය, මාගේය කියා (එලෙස සෙසු ඉන්ද්‍රියන්ද) එබඳු සිතක් ඇත්නම්, ඉඳුරන්ගේ වෙනස්වීම ඒකාන්තයෙන්ම වන්නේය. මට එබඳු සිතක් නොමැත, එනිසා ඉඳුරන්ගේ වෙනස්වීමක් නොවන්නේය”. සැරියුත් තෙරුන් මෙසේ වදාළහ:
“ ඒ එසේමය, ආයුෂ්මත් උපසේනයන් විසින් දිගු කලක සිට, අහංකාර දිට්ඨිය, මමංකාර තණ්හාව, හා මානඅනුසය මැනවින් නසන ලදහ.ඒ නිසා ඇස ආදිය… මමය මාගේ කියා දිට්ඨියක් ඔබට නැත”. මූලාශ්‍රය: සංයු.නි: (4) සලායතනසංයුත්ත: මිගජාලවග්ග: 1.7.7. උපසේන සූත්‍ර, පි.116.
▼ මේ තෙරුන්ගේ ථෙර ගාථා: ඛු.නි: ථෙරගාථා:10.1.6. පි.194.
“ … මහණ තෙම ජනශුන්‍ය… වනසේණාසනයන්හි වාසය කරයි...කසළ ගොඩින් ද සොහොනින්ද… අසුලා ගෙනවුත් රළු සිවුරු දරන්නේය…’
▼ මේ තෙරුන්ගේ අපදානය: ඛු.නි:අපදාන පාලිය 1: 17, පි. 139.: පදුමුත්තර බුදුන් වහන්සේට බැතියෙන් කිණිහිරි මලක් හා දන් පුජා කිරීමේ කුසල විපාක ලෙසින් බොහෝ ජාතිවල දෙව් සැප විඳ ඇත.
▲ උපසීව තෙර-Upasiva Thera: බාවරී බ්‍රාහ්මණ ගේ සිසුවූ මොහු, චතුඕඝතරණය ගැන බුදුන් වහන්සේ ගෙන් විමසුහ. බුදුන් වහන්සේ වදාළ දහම අසා පැහැදී බුදුන් සරණ ගියහ. බලන්න: අනුපාදාපරිනිර්වාණය, ආකිඤචඤඤායතන සමාපත්තිය. මූලාශ්‍රය: ඛු.නි.සුත්තනිපාත: පාරායනවග්ග:වස්තුගාථා: පි,326, 5-6 උපසීවමානවක, පි.348.
▼  මේ තෙරුන්ගේ අපදානය: ඛු.නි:අපදාන පාලිය 2-1: 405, පි.36. පදුමුත්තර බුදුන් වහන්සේ දවස, හිමවත අනෝම නම් පව්වේ බොහෝ සිසුන් ඇති තවුසෙක් ලෙසින් වාසය කිරීම, බුදුන් වහන්සේට දාන පුජා කිරීම, ඒ පින් බලයෙන් බොහෝ සැප විඳ ගෝතම බුදුන් සමයේ උපත ලැබීම, පැවිදිවීම මෙහි දක්වා ඇත.
“මම ඒ ලෝකනායකයන් වහන්සේ දිටිමි, මා විසින් මැනවින් ලැබියයුතු ලාභය ලබන ලදී...බුදු සසුන කරන ලදී”.
උර
▲ උරුවෙල කස්සප තෙර -Uruvelakassapa Thera: මහා පිරිවර -මහා පිරිස-ඇති භික්ෂුන් අතරෙන් මෙතුමා අග්‍රයයි බුදුන් වහන්සේ වදාළහ. බුදුන් සරණයෑමට පෙර මෙතුමා ජටිල තවුසෙකි, දහසක් පිරිවර සිටියහ, නදී කාශ්‍යප හා ගයා කාශ්‍යප බාල සොහොයුරන්ය. පළමුව, මානය නිසා බුදුන් වහන්සේ පිළිනොගත්හ. පසුව බුදුන් වහන්සේගේ අසිරිමත්බව දැක, බැතිසිත උපදවා, තම සොහොයුරන් හා මහා පිරිසක් සමග පැවිදිවුහ.බලන්න: EAN: note: 105, p.585.
මූලාශ්‍ර: අංගු.නි: (1) 1 නිපාත: එතදග්ග පාළිය සූත්‍ර, පි. 84, EAN:1: Foremost, p. 44, වින.පි.මහාවග්ග: උරුවෙල පටිහාරිය කථා, පි.127.
▼  මේ තෙරුන්ගේ ථෙර ගාථා:  ඛු.නි: ථෙරගාථා:6.1.1. පි.152.
“පෙරදී, පතළ කිර්තිය ඇති ගොයුම්ගොත් බුදු රදුන්ගේ පෙළහර දැක ඉරිසියාවෙන් හා මානයෙන් පෙලුනෙමි...මම යම් අර්ථයක් පිණිස සසුනේ පැවිදිවිද, සියලු සංයෝජන ක්ෂයවූ ඒ නිවන මා විසින් ලබනලදී”.
▼  මේ තෙරුන්ගේ අපදානය:  ඛු.නි: අපදාන පාලිය 2-1:538, පි.350. පදුමුත්තර බුදුන් දවස හංසවති නුවර බ්‍රාහ්මණයෙක්ව සිට, බුදුන් වහන්සේ බැහැදැක දහම් අසා සතුටට පත්වීම, මහා පිරිසට අග්‍ර තෙරනමක් දැක ඒ තනතුර පැතීම, ඵුස්ස බුදුන් වහන්සේ ට සොහොයුරන් සමග උපස්ථානය කිරීම, පුණ්‍ය කම්ම බලයෙන් බොහෝ දෙව් මිනිස් සැප ලබා අන්තිම භවයේදී, බරණැස මහා බමුණු කුලයක උපත ලබා ජටිල තවුසෙක්වීම, ගෝතම බුදුන් වහන්සේගේ දහම අසා සසර දුක නිමාකර ගැනීම මෙහි විස්තර කර ඇත.
ක
කක
▲කක්කට තෙර- Kakkaṭa Thera: මේ තෙරුන් බුදුන් වහන්සේගේ ජේෂ්ඨ ශ්‍රාවකයෙක්ය, උන්වහන්සේ විසාලානුවර, මහවනයේ කුටාගාර ශාලාවේ වැඩවසන සමයේ එහි වාසය කලබව මෙහි දක්වා ඇත. මෙතුමන් හා පිරිස, නිසලබව අගය කරන,ධ්‍යාන වඩන සංඝයාය. මූලාශ්‍රය:අංගු.නි: (6) 10 නිපාත:යමකවග්ග: 10.2.3.2 කණ්ටක සූත්‍රය, පි.268.
▲ කෝකාලික භික්ෂුව- Bhikkhu Kokālika: මේ භික්ෂුව, අගසව් දෙනමට ආරිය උපවාදය කිරීම නිසා නිරයේ යළි උපත ලැබිය. බලන්න: ආරිය උපවාදය. මූලාශ්‍ර: අංගු.නි: (6 ): 10 නිපාතය: 10.2.4.9 කොකාලික සූත්‍රය, පි. 332, EAN: 10: 89.9 Kokālika, p. 530.
කච
▲කච්චාන ගොත්ත තෙර -Kachchana Thera:මේ තෙරුන්, බුදුන් වහන්සේගෙන් සම්මා දිට්ඨිය පිලිබඳ විමසිම මෙහි දක්වා ඇත. මූලාශ්‍ර: සංයු.නි: (2 ):නිදානවග්ග: අභිසමයසංයුත්ත: 1.2.5 කච්චාන ගොත්ත සූත්‍රය, පි.50.
කඨ
▲ කඨ තෙර-Kaṭa Thera: මේ තෙරුන් බුදුන් වහන්සේගේ ජේෂ්ඨ ශ්‍රාවකයෙක්ය, උන්වහන්සේ විසාලානුවර, මහවනයේ කුටාගාර ශාලාවේ වැඩවසන සමයේ එහි වාසය කලබව මෙහි දක්වා ඇත. මෙතුමන් හා පිරිස, නිසලබව අගය කරන,ධ්‍යාන වඩන සංඝයාය. මූලාශ්‍රය:අංගු.නි: (6) 10 නිපාත:යමකවග්ග: 10.2.3.2 කණ්ටක සූත්‍රය, පි.268.
▲කඨිම්භ තෙර-Kaṭimbha Thera: මේ තෙරුන් බුදුන් වහන්සේගේ ජේෂ්ඨ ශ්‍රාවකයෙක්ය, උන්වහන්සේ විසාලානුවර, මහවනයේ කුටාගාර ශාලාවේ වැඩවසන සමයේ එහි වාසය කලබව මෙහි දක්වා ඇත. මෙතුමන් හා පිරිස, නිසලබව අගය කරන,ධ්‍යාන වඩන සංඝයාය. මූලාශ්‍රය:අංගු.නි: (6) 10 නිපාත:යමකවග්ග: 10.2.3.2 කණ්ටක සූත්‍රය, පි.268.
▲කඨිස්සංඝ තෙර- Kaṭissaṅga Thera: මේ තෙරුන් බුදුන් වහන්සේගේ ජේෂ්ඨ ශ්‍රාවකයෙක්ය, උන්වහන්සේ විසාලානුවර, මහවනයේ කුටාගාර ශාලාවේ වැඩවසන සමයේ එහි වාසය කලබව මෙහි දක්වා ඇත. මෙතුමන් හා පිරිස, නිසලබව අගය කරන,ධ්‍යාන වඩන සංඝයාය. මූලාශ්‍රය:අංගු.නි: (6) 10 නිපාත:යමකවග්ග: 10.2.3.2 කණ්ටක සූත්‍රය, පි.268.
කඞ
▲ කඞ්ඛාරේවත තෙර- Kaṅkhārevata Thera
: සැවත්නුවර ධනවත් පවුලක උපත ලබා, පැවිදිවිය. ආනන්ද හා අනුරුද්ධ තෙරුන්ගේ මිත්‍රයෙකි. ධ්‍යානයෙහි ඇලුන භික්ෂුන් අතරෙන් කඬඛා රේවත තෙරුන් අග්‍රවේ. බලන්න:  EAN:note: 87, p.585. මූලාශ්‍ර: අංගු.නි: (1) 1 නිපාත: එතදග්ග පාළිය සූත්‍ර, පි. 84, EAN:1:Foremost, p. 44. සටහන්: * ඛු.නි: උදානපලිය:සෝණවග්ග:5.7 රේවතසූත්‍රයේදී: බුදුන් වහන්සේ මේ තෙරුන් සියලු සැක දුරුකොට වාසය කරණ බව වදාළහ.
▼ මේ තෙරුන්, සැරියුත්, මහා මුගලන්, මහා කාශ්‍යප, අනුරුද්ධ හා ආනන්ද තෙරුන් සමග ගොසින්ඝ සාලවනයේ වාසය කල බව මෙහි දක්වා ඇත. එහිදී සැරියුත් මහා තෙරුන්
  ‘කෙබඳු ස්වරූප ඇති භික්ෂුවක් ගොසින්ඝ වනය හොබවන්නේද?’ යයි විමසු අවස්ථවේ රේවත තෙරුන් මෙසේ වදාළහ:
      “...මෙහි යම් මහණෙක් පල සමවතෙහි ඇලුනේ වේද, චිත්ත සමාධිය ඇතිව බැහැර නොකළ ධ්‍යාන ඇත්තේද…ඇවත් සාරිපුත්‍රයෙනි, මෙබඳු භික්ෂුව ගොසින්ඝ වනය හොබවන්නේය”. මූලාශ්‍රය: ම.නි: (1) මහා ඝෝසින්ග සූත්‍රය.
▼  මේ තෙරුන්ගේ ථෙර ගාථාවේ බුදුගුණ අසිරිය පෙන්වා ඇත: ඛු.නි: ථෙරගාථා:1.1.3 පි.38.
“යම් කෙනෙක් තමන් වෙත පැමිණෙන අයගේ සැක දුරලා, නුවණ එළිය ලබා දෙන්නේද,  ප්‍රඥාව නමැති ඇස දෙන්නේද, මැදියම් රෑ ඇවිළෙන මහා ගින්නක් බඳු ඒ තථාගතවරුන්ගේ ප්‍රඥා මහිමය බලනු මැනවි!”
▼  මේ තෙරුන්ගේ අපදානය: ඛු.නි: අපදානපාලිය 2-1: 542, පි.372. පදුමුත්තර බුදුන් දවස, හංසවති නුවර වේදය සමත් බමුණෙක්ව සිටීම,  බුදුන් වහන්සේ ගේ දහම් අසා සතුටට පත්වීම, ධ්‍යානයේ ඇලුන අග්‍ර තෙරනමක් දැක ඒ තනතුර පැතීම, කළ පිං බලයෙන් බොහෝ දෙව්සැප ලැබ, ගෝතම බුදුන් සමයේ කෝලිය නගරයේ මහා ධන ඇති කැත් කුලයක උපත ලබා, බුදුන් වහන්සේ කපිලවස්තු නුවර දෙසු දහම අසා පැවිදි බව ලැබීම මෙහි විස්තර කර ඇත.
කණ
▲ කුණ්ඩධාන තෙර- Kuṇḍadhāna Thera: පළමුව සලාකපත් ලබාගන්නා භික්ෂුන් අතරෙන් අග්‍රය. බලන්න:  EAN:Note:94, p.585. මූලාශ්‍ර: අංගු.නි: (1) 1 නිපාත: එතදග්ග පාළිය සූත්‍ර, පි. 84, EAN:1:  XIV : Foremost, p.
▼  මේ තෙරුන්ගේ ථෙර ගාථා: ඛු.නි: ථෙරගාථා:1.2.5  පි.42.
“ ඕරම්භාගිය සංයෝජන පහ සිඳ දමා, උද්ධම්භාගිය  සංයෝජන පහ දුරලා, ඉන්ද්‍රිය පහ වඩාගෙන, රාග ආදීවූ පස් කෙළෙස් ඉක්මවූ මහණ ඕඝතින්න යයි කියයි”.
▼  මේ තෙරුන්ගේ අපදානය: ඛු.නි: අපදාන පාලි1:31,පි, 174. පදුමුත්තර බුදුන් වහන්සේ වැඩසිටි කළ උපත ලැබූ මෙතුමා, බුදුන් වහන්සේ නිරෝධ සමාපත්තියෙන් නැගිසිටි පසුව උන්වහන්සේට දානය පිළිගන්වා ඇත. එම් යහපත් කම්ම විපාක ලෙසින් දිගු කලක් දෙව් මිනිස් සැප ලබා, ගෝතම බුදුන් සමයේ බුද්ධ ශ්‍රාවකයෙක් වන්නේය යයි බුදුන් වහන්සේ අනුමෝදනා වදාළහ.
කප	
▲කප්ප (මානවක) තෙර- Kappa Thera: බවාරි බ්‍රාහ්මණ ගේ සිසුවෙක් වූ මෙතුමා, බුදුන් වහන්සේගෙන්, ජරා මරණය නොමැති නිවන පිලිබඳව ඇසු ප්‍රශ්නය හා බුදුන් වහන්සේගේ පිළිතුරු මෙහි විස්තර කර ඇත.
“ කප්ප,...රාගදිය රහිත, තණ්හා රහිත, ජරාමරණ අවසන් කිරීම නිවනය යයි කියමි”.  දහම අවබෝධ කරගත් මෙතුමා බුදුසුනේ පැවිදිවුහ. මූලාශ්‍රය: ඛු.නි: සුත්තනිපාත:පාරායනවග්ග: 5-10 කප්ප මානවක, පි.356.
▼ මේ තෙරුන්ගේ ථෙර ගාථා:ඛු.නි: ථෙරගාථා:10.1.5, පි.192.
“යම් ශ්‍රැතවත් කෙනෙක්, අසුචි වැකුණු මේ කය සර්පෙයෙක් ලෙසින් (සැව හරින ලෙසින්) හැර දමයිද, ඔහු භවමූලවූ තණ්හාව හැර, ආසව නැතිව පිරිනිවීයන්නේය”
කම
▲කුමාර කාශ්‍යප තෙර-Kum̄ara Kassapa Thera: විසිතුරු දහම්කතා-චිත්තකථිකානං ඇති භික්ෂුන් අතරෙන් මේ තෙරුන් අග්‍රය. මෙතුමාගේ මෑණියෝ, කුසතුල දරුවෙක් සිටින බව නොදැන මහණවිය. පසේනදී කෝසල රජතුමා විසින් හදාවඩාගත් හෙතෙම,සත් හැවිරිදි වියේදී පැවිදිවිය. බලන්න:  EAN:note: 100. මූලාශ්‍ර: අංගු.නි: (1) 1 නිපාත: එතදග්ග පාළිය සූත්‍ර, පි. 84, EAN:1: Foremost, p. 44.
▼ බුදුන් වහන්සේ, තුඹස පිලිබඳ ධම්ම ප්‍රහේලිකාව, කුමාර කාශ්‍යප තෙරුන්ට පැහැදිලි කර වදාළ බව මෙහි පෙන්වා ඇත. එම දේශනය අසා මේ තෙරුන් අරහත්වය ලැබුහ. මූලාශ්‍ර: ම.නි: (1): 1.3.3 වම්මික සූත්‍රය, පි.374, EMN:23 Vammika Sutta, p.228.
▼මේ තෙරුන්, පයාසි රජු ගේ පරලොව නැතය වැරදි දිට්ඨි නැතිකර ගැනීම පිණිස වදාළ විසිතුරු උපමා ආදියෙන් යුත් දිගු ධම්ම දේශනාව පිලිබඳව මෙහි විස්තර කර ඇත. මේ දේශනාව අසා රජතුමා බුදුන් සරනගියහ. මූලාශ්‍රය: දීඝ.නි: (2) 10 පායාසි රාජන්‍ය සූත්‍රය, පි.520.
▼  මේ තෙරුන්ගේ ථෙර ගාථා: ඛු.නි: ථෙරගාථා:2.5.1, පි.110.
  “ යම් ශාස්තෘ කෙනක් වෙත, මේ බඳු ශ්‍රාවක්යෙක් ලොව්තුරු දහම සාක්ෂාත් කරගන්නේද, ඒ බුදුහු අසිරිමත්ය, දහම අසිරිමත්ය, අපගේ ශාස්තෘන් වහන්සේගේ දසබල ආදියෙන් අසිරිමත්ය”.
▼  මේ තෙරුන්ගේ අපදානය: ඛු.නි: අපදාන පාලිය 2-1:535, පි.334. පදුමුත්තර බුදුන් දවස වේදය ප්‍රගුණ කළ බ්‍රාහ්මණයෙක්ව සිටීම, බුදුන් වහන්සේ බැහැදැක පහන් සිතින් අගනා පුද පුජා කිරීම, විචිත්‍රකථිකත්වය පැතීම, දෙව්ලොව් සැප විඳ, ශාඛා නම් මුවා ගේ පුතුවිම, ඒ මුවරාජයා විසින් අත්හළ මව නිග්‍රෝධ නම් මුවරජ විසින් ආරක්ෂා කිරීම ආදී විස්තර මෙහි ඇතුලත්වේ. සටහන්: * කාශ්‍යප බුදුන් වහන්සේ සමයේ පව්වකට නැගී මියගිය භික්ෂූන් පස් දෙනා අතුරින් මෙතුමාද එක් නමකි. බලන්න: දබ්බ මල්ල තෙර.** මෙතුමන් කුස තුලසිටියදී මව දෙව්දත් භික්ෂුව වෙත පැවිදිවුවාය. ඇයගේ ගැබ ගැන දත් මෙහෙණියන් එබව දේවදත්ත භික්ෂුවට සැලකලවිට ඇය ට සිවුරු හැරීමට පැවසුහ. ඒ අවස්ථවේදී බුදුන් වහන්සේ ඇය භික්ෂුණි ආරාමයට යවා ඇයගේ නිදොස් බව පෙන්වා දුන්හ. කොසොල් රජ විසින් පෝෂණය කරන ලද නිසා කුමාර කාශ්‍යප නම් විය.
▲ කිම්බිල තෙර- Kimbila Thera: මේ තෙරුන්, කිම්බිලා නුවර අසබඩ, මිදෙල්වනයේ වාසය කළහ. බුදුන් වහන්සේ මේ දේශනාවේදී බුදුසසුන පැවතීමට හා පරිහානියට පත්වීමට බලපාන හේතු මේ තෙරුන්ට විස්තර කර ඇත. සටහන: එම කරුණ මෙහිදිද විස්තර කර තිබේ: බලන්න: අංගු.නි: (3): 5 නිපාත: 5.5.1.1. කිම්බිල සූත්‍රය, පි.420,(5) 7 නිපාත: 7.2.1.6, කිම්බිල සූත්‍රය,පි.424. මූලාශ්‍රය: අංගු.නි: (4): 6 නිපාත:6.1.4.10 කිම්බිල සූත්‍රය, පි.118.
▼ සංයු.නි: (5-2) මහාවග්ග: ආනාපානසති සංයුත්ත: 10.1.10 කිම්බිල සූත්‍රයේ දී, පි.150, බුදුන් වහන්සේ මේ තෙරුන්ට ආනාපානසතිසමාධිය විස්තර කර ඇත.
▼ මේ තෙරුන් හා අනුරුද්ධ හා කිම්බිල තෙරුන්, ගෝසිංග  සාලවනයේ සුහදව වාසය කිරීම හා උතුම් ආරිය බව ලැබීමේ විස්තර මෙහි දක්වා ඇත. බලන්න: නන්දිය තෙර. මූලාශ්‍රය: ම.නි: (1) චුළගෝසිංග සූත්‍රය, පි.514.
▼  මේ තෙරුන්ගේ ථෙර ගාථා: ඛු.නි: ථෙරගාථා:1.12.8, පි.84.
 “යොවුන් බව වහා ඇදවැටේ, විද්‍යමාන රූපය වෙනත්කෙනකුගේ වැනිය. වීප්‍රවාසයක් නැති ඒ මගේ ආත්මය අනිකෙකු සතු දෙයක් මෙන් සිහි කරමි”.
කළ
▲ කළාර ඛත්තිය තෙර- Kalarakattiya Thera: මේ තෙරුන්, සැරියුත් තෙරුන් සමග සැවැත්නුවර වාසය කළහ.සැරියුත් තෙරුන් හා මෙතුමන් අතර වූ සංවාදයක විස්තර මෙහි දක්වා ඇත. සැරියුත් තෙරුන්ගේ උසස් දහම් අවබෝධය ගැන, බුදුන් වහන්සේ මෙතුමාට වදාළ බව මෙහි දක්වා ඇත. මූලාශ්‍රය: සංයු.නි: ( 2) නිදානවග්ග: අභිසමයසංයුත්ත: 1.4.2 කාළාර සූත්‍රය, පි.100
කළු
▲කාළුදායි තෙර- Kāludāyi Thera: පවුල් අතර ශ්‍රද්ධාව ඇතිකරණ -කුලපාසාදික-භික්ෂුන් අතරෙන් මෙතුමා අග්‍රය. සුද්ධෝදන රජුගේ ඇමතිවරයෙක් ගේ පුත්වූ මෙතුමා, ගිහිකල, කපිලවස්තු නුවරදී, සිදුහත් කුමාරාගේ මිත්‍රයෙකි. රජ තුමාගේ ඉල්ලීමක් අනුව බුදුන් වහන්සේට කපිලවස්තු නුවරට වැඩම කිරීමට ආරධනා කළහ. බුදුන් වහන්සේ එහි වැඩි අවස්ථාවේ, ශාක්‍යයන් තුළ උන්වහන්සේ ගැන බැති ඇති කරගැනීමට උපකාරීවුහ. බලන්න:  EAN:note:106, p.585. මූලාශ්‍ර: අංගු.නි: (1) 1 නිපාත: එතදග්ග පාළිය සූත්‍ර, පි. 84, EAN:1:Foremost, p. 44.
▼  මේ තෙරුන්ගේ ථෙර ගාථා: ඛු.නි: ථෙරගාථා:10.1.1., පි. 186.
  “ … වහන්ස, සිත්කළු වෘක්ෂයෝ පිපුණු මල් ඇත්හ, … මහාවීරයන්වහන්ස, ශාක්‍යයන්ට උපකාර පිණිස මේ කල්ය…මහා ඍසි ගේ පිය තෙමේ සුද්ධෝදන නම්වේ, මායා දේවිය මවය…”.
▼  මේ තෙරුන්ගේ අපදානය: ඛු.නි: අපදානපාලිය1: 34, පි.181, අපදාන පාලිය 2-1: 546, පි.394. පදුමුත්තර බුදුන් වහන්සේට පිපුන උපුල්, බෝලිද්ද මල් හා කිරිබත් පුජා කිරීමේ යහපත් ඵල නිසා දිගු කලක් දෙව් රජ සැප ලැබූහ. කෙලෙස් තවන විරියෙන් හා ප්‍රඥාවෙන් යුතුව බුදුන් වහන්සේ සතුටු කර බුදු සසුන කරන ලද බව මෙහි දක්වා ඇත.
“  ...බෝසත් සිදුහතුන් සමගම වැඩුනෙමි. ඔහුට ප්‍රියවූ දායවූ නීතිදක්ෂ සහායකයෙක් වීමි...වයසින් එකුන්තිස් හැවිරිදු වූ බෝසත් තෙමේ ගිහි ගෙයින් නික්මුනේය...සුදොවුන් රජ විසින් යවන ලදුව මම බුදුන් හමුව පැවිදිව රහත්වීමි”.
කස	
▲ කස්සප ගොත්ත තෙර-Kassapa Gothta Thera: මේ තෙරුන් කෝසල දනව්වේ වනයක වාසය කරන අතරදී, වන දෙවතාවක් දුන් අවවාද අසා සංවේගය ඇති කරගත් බව මෙහි දක්වා ඇත. මූලාශ්‍රය: සංයු.නි:වනසංයුත්ත: 9.1.3 කස්සප ගොත්ත සූත්‍රය, පි.380.
ඛ
ඛම
▲ ඛේම තෙර- Khema Thera
ඛේම තෙර අරහත්වය ප්‍රකාශ කර ඇත්තේ තමන්ට මානය නොමැති බව හඟවමින් බව මෙහි දක්වා ඇත. මූලාශ්‍ර: අංගු.නි: (4) 6 නිපාතය: 6.1.5.7. ඛෙම සූත්‍රය, පි. 148, EAN:6: 49.7. Khema sutta, p. 341.
▲ ඛෙමක තෙර -Khemaka Thera: මේ තෙරුන් බලවත් ලෙසින් ගිලන්ව, කොසඹෑ නුවර අසල බදරිකාරාමයෙහි වාසය කරන අවස්ථාවේ, කොසඹෑ නුවර ඝෝසිතාරමයෙහි වැඩසිටි  තෙරුන් ඔහු ගේ ගිලන්බව අසා, අනුකම්පාවෙන් දහම් පනිවිඩ යවා ඇත, පසුව ඛෙමක තෙරුන් පංච උපාදානස්කන්ධය පිළිබඳව බුද්ධ දේශනාව 60 ක් පමණවූ ඒ තෙරුන්ට විස්තර කිරීම මෙහි දක්වා ඇත. එම දේශනාව අසා 60ක් පමණ තෙරුන් අරහත්වයට පත්වුහ. දේශනාව වදාරන අවස්ථාවේ, ඒ දහම් කරුණු යහපත් ලෙස අවබෝධ විමෙන් ඛේමක තෙරුන්ද සියලු කෙළෙස් නසා අරහත්වයට පත්විය. මූලාශ්‍රය: සංයු.නි: (3): ඛන්ධසංයුත්ත:ථෙරවග්ග: 1.2.4.7 ඛෙමක සූත්‍රය, පි.246.
ග
ගද
▲ ගොදත්ත තෙර- Godaththa Thera: මේ තෙරුන් හා චිත්ත ගහපති (මච්ඡිකාසන්ඩ) අතර, අප්‍රමාන චේතෝවිමුක්තිය, ආකිඤච චේතෝ විමුක්තිය, සුඤඤතා චේතෝවිමුක්තිය, අනිමිත්ත චේතෝවිමුක්තිය ආදී දහම් කාරුණු පිලිබඳ වූ සංවාදය ගැන මෙහි විස්තර කර ඇත. චිත්ත ගහපතිගේ දහම් අවබෝධය ගැන තෙරුන් මෙසේ ප්‍රසංසා වදාළහ:
“ගැහැවිය, යම්බඳු ඔබගේ පැනස ගැඹුරු බුදුවදනෙහි පවතී නම්, ගැහැවිය ඒ ඔබට ලාභයකි, මනා ලැබීමකි”. මූලාශ්‍රය:සංයු.නි: (4) සළායතනවග්ග:චිත්තසංයුත්ත: 7.1.7 ගොදත්ත සූත්‍රය, පි.566.
▼  මේ තෙරුන්ගේ ථෙර ගාථා: ඛු.නි: ථෙරගාථා:14.1.2,පි.210.
“අනුවණ අය කරන ප්‍රසංසාවද, නුවණැතියන් කරන ගැරහීම් ගත් කළ, බාලයන්ගේ ප්‍රසංසාවට වඩා, නුවණැතියන් කරන ගැරහීම් උතුම්වේ”.
ගධ
▲ගොධික තෙර- Godikha Thera: මේ තෙරුන්, රජගහනුවර අසබඩ ඉසිගිලි පව්වේ වැඩසිට, සමවත් පිරිම හා 7 වරක් ලෞකික සමවත් ලබා ඒවා පිරිහීම ගැන කළකිරී, සියදිවි නසා ගැනීමට සිතීම හා ඒ ගැන මාරයා බුදුන් වහන්සේට දැන්වීම ගැන විස්තර මෙහි දක්වා ඇත. පසුව තෙරුන් සැතක් ගෙන දිවිනසා ගත්හ. එහි පැමිණි බුදුන් වහන්සේ, ඒ තෙරුන් සියලු තණ්හාව හැර ස්කන්ධ පරිනිර්වාණයෙන් පිරිනිවී ගිය බව වදාළහ. මූලාශ්‍රය: සංයු.නි: (1) මාරසංයුත්ත: 4.3..3 ගොධික සූත්‍රය, පි.246.
▼  මේ තෙරුන්ගේ ථෙර ගාථා: ඛු.නි: ථෙරගාථා:1.6.1  පි.58.
“ වැස්ස, සොඳුරු ගායනයක් ලෙසින් වසි, මගේ කුටිය මැනවින් ආවරණය කර ඇත, මගේ සිත, නිවන් අරමුණෙහි යහපත් ලෙසින් පිහිටා ඇත. වැස්ස, දැන් ඔබට රිසිසේ වසින්න!”
ගය
▲ ගයාකස්සප තෙර-Gayakassapa Thera  : උරුවෙල කාශ්‍යප තෙරුන්ගේ බාල සොහොයුරාය. බුදුන් සරණ යෑමට පෙර ජටිල ප්‍රතිපදා අනුගමනය කළහ. දහම අවබෝධ කර පැවිදිවිය. ආදිත්තපරියාය සූත්‍රය අසා අරහත්වයට පත්විය.
▼  මේ තෙරුන්ගේ ථෙර ගාථා: ඛු.නි: ථෙරගාථා:5.1.7 , පි.142.
	“පෙර මම ගයාවෙහි, නානතොටේ උදය, දවාල හා සවස යයි තුන් වරක් ජල ස්නානය කළෙමි...දැන්, සෝදා හළ සියලු පව් ඇතිව නිමලව, ප්‍රවිත්‍රව, මම පරිශුද්ධවූ බුදුන්ගේ දයාදය වූ ඖරසපුත්‍ර යෙක්මි”.
ගර
▲ ගිරිමානන්ද තෙර- Girimananda Thera: මේ තෙරුන් හට වැළඳී ආබධයක් සුවපත් කිරීම පිණිස දසසංඥා සජ්ජායනා කිරීමට බුදුන් වහන්සේ, ආනන්ද තෙරුන්ට උපදෙස් වදාළ බව මෙහි දැක්වේ. එම දේශනාව අසා එතුමන් සුවපත්විය. බලන්න: දස සංඥා. මූලාශ්‍රය: අංගු.නි: (6) 10 නිපාත: 10.2.1.10 ගිරිමානන්ද සූත්‍රය, පි.222.
▼  මේ තෙරුන්ගේ ථෙර ගාථා: ඛු.නි: ථෙරගාථා:5.1.3, පි.140.
“වැසි වසි...පහව ගිය රාග ඇත්තෙමි, මේඝය, ඔබට රිසිනම් වැස්ස වසින්න”.
▼  මේ තෙරුන්ගේ අපදානය: ඛු.නි: 397, පි.641.: සුමේධ බුදුන් වහන්සේ වැඩසිටි සමයේ වාසය කිරීම, ළඟ ඥාතීන් මියගිය ශෝකය නිසා වනගතවීම, බුදුන් වහන්සේ හමුවීම හා උන්වහන්සේ ඔහුගේ දුක නැතිකිරීම පිණිස දහම් දෙසිම මෙහි විස්තර කර ඇත.
   “  තමන්ගේ සයි සලකන සියලු දෙනා කැඳ විමක් නොමැතිව පැමිණියාහුය, අනුදැන්විමක් නොමැතිව පරලොව ගියහ, එසේහෙයින් ඔවුන් ගැන කවර නම් වැලපිමක්ද. වැසි වසින විට මගින් වැසි නො වැටෙන තැනකට යති,  වැසි නැවතුනු කළ කැමති තැනකට යති...”. බුද්ධ වචනය අසා ශෝකය දුරු කර ගත්හ, ඉන්පසු සසර සැරිසරමින් ගෝතම බුදුන් වහන්සේ පහළවූ සමයේ උපත ලබා බුද්ධ ශ්‍රාවකයෙක්විය.  බුදු සසුන කරන ලදහ.
ගල	
▲ගුලිස්සානි භික්ෂුව- Gulissani Bhikku: බුදුන් වහන්සේ රජගහනුවර වැඩ වසන සමයේ අරණ්‍ය භික්ෂුවක් වූ මෙතෙම, වේළුවනාරාමයට පැමිණි අවස්ථාවක, අරණ්‍ය නොවන සංඝයා ට අයහපත් ලෙසින් හැසිරීම නිසා, අරණ්‍ය සංඝයා වාසය කලයුතු ආකාරය පිලිබඳව සැරියුත් තෙරුන් මෙහිදී අවවාද අනුසාසනා වදාළහ. එම අවවාද,ආරණ්‍ය නොවන සංඝයාටද අදාළ බව මෙහි දක්වා ඇත. මූලාශ්‍රය: ම.නි: (2) 2.2.9 ගුලිස්සානි සූත්‍රය, පි.244.
ගව
▲ගවම්පති තෙර- Gavampathi Thera: බරණැස්නුවර සිටු පුතෙක් වූ මෙතුමා යසකුල පුත්‍ර තෙරුන්ගේ ගිහිකල මිතුරෙකි. තම මිතුරා පැවිදිවූ බව අසා සෙසු මිතුරන් තිදෙනා සමග පැමිණ, බුදුන් වහන්සේ වෙතින් දහම අසා පැවිදිව, උපසම්පදා ලැබ අරහත්වයට පත්වුහ. මූලාශ්‍රය: වින.පි:මහාවග්ගපාලි1: සිව්ගිහි යහළුවන්ගේ පැවිද්ද කථා, පි.116.
▼මේ තෙරුන්, චතුසත්‍ය පිළිබඳව, බුදුන් වහන්සේ වෙතින් ලබාගත් අවබෝධය, සංඝයාට විස්තර කිරීම මෙහි දක්වා ඇත.
මූලාශ්‍රය:සංයු.නි: (5-2) මහාවග්ග: සච්ච්සංයුත්ත: 12.3.10 ගවම්පති සූත්‍රය, පි.316.
▼මේ තෙරුන් ඉද්දි බලයෙන් දිවාවිහරණය පිණිස දේව විමානයකට වැඩම කිරීම පිලිබඳ විස්තර මෙහි දක්වා ඇත. එහිදී පයාසි රජගේ ඉල්ලීමක් පරිදී, මේ තෙරුන් මිනිස්ලොවට පැමිණ, දානය සකසා දීමේ අගය වර්ණනා කර ඇත. මූලාශ්‍රය: දීඝ.නි: (2) 10 පායාසි රාජන්‍ය සූත්‍රය, පි.520.
▼ මේ තෙරුන්ගේ ථෙර ගාථා:ඛු.නි: ථෙරගාථා: 1.4.8 ,පි.52.
“ යමෙක් ඉද්දිබලයෙන් ‘සරභූ’ නම් ගඟ නැවත්විද, ඒ ගවම්පති තෙම තණ්හා දිට්ඨිය රහිතව නිකෙලෙස් විය. සියලු රාගආදී කෙළෙස් ඉක්මවා ගිය භවපරතෙරයට පැමිණි ඒ මහාමුණිහට, දෙවියන්ද නමස්කාර කරති”.
ච
චක
▲ චක්ඛුපාල තෙර- Chakkhupaala Thera: මේ තෙරුන් ගේ පෙරකම්ම විපාකයක් ලෙසින් මේ භවයේදී ඇස් නැතිවී අන්ධබවට පත්විය. එහෙත්, බොහෝ වීරිය කර අරහත්වය ලබා ගති.
▼  මේ තෙරුන්ගේ ථෙර ගාථා: ඛු.නි: ථෙරගාථා:1.10.5, පි.74.
“ මගේ නෙත් නටවිය, මම අන්ධවෙමි. කතර අදන් මගට පැමිණියෙමි, පාපමිත්‍ර යෙක් සමග ගමන් නො කරමි”.
චන
▲ චුන්ද සාමනේර-Chunda Samanera: සැරියුත් මහා තෙරුන්ගේ බාල සොහොයුරා වූ මෙතුමා, උන්වහන්සේ රෝගාතුරව සිටි අවස්ථවේ උවැටන් කර, පිරිනිවීගිය පසු ධාතු බුදුන් වහන්සේට පිළිගැන්වූ බව මහා පරිබ්නිබ්බාන සූත්‍රයේ දක්වා ඇත. නිගණ්ඨනාථ පුත්‍රයන් පාවා නුවරදී පිරිනිවීම පිලිබඳව බුදුන් වහන්සේට විස්තර දැන්වූවේ මෙතුමාය. පාසාදික සූත්‍රය, වදාළේ මේ තෙරුන්ටය. බුදුන් වහන්සේ අවසාන චාරිකාව වූ පාවා නුවර සිට කුසිනාරාවට  වැඩම කළ අවස්ථාව් මේ තෙරුන් බුදුන් වහන්සේ සමීපයෙහි සිටි බව මහා පරිනිබ්බාන සූත්‍රයේ පෙන්වා ඇත.
▼  මේ තෙරුන්ගේ අපදානය: ඛු.නි: අපදාන පාලිය1: 50, පි.210.
“මගේ සිත කෙළෙසුන්ගෙන් මැනවින් මිදුනේය, සිව් පිළිසිඹියා ලැබිණ… බුදු සසුන කරන ලදී”.
චල
▲ චාල තෙර- Chala Thera: මේ තෙරුන් බුදුන් වහන්සේගේ ජේෂ්ඨ ශ්‍රාවකයෙක්ය, උන්වහන්සේ විසාලානුවර, මහවනයේ කුටාගාර ශාලාවේ වැඩවසන සමයේ එහි වාසය කලබව මෙහි දක්වා ඇත. මෙතුමන් හා පිරිස, නිසලබව අගය කරන,ධ්‍යාන වඩන සංඝයාය. මූලාශ්‍රය:අංගු.නි: (6) 10 නිපාත:යමකවග්ග: 10.2.3.2 කණ්ටක සූත්‍රය, පි.268.
▲ චුල්ලපන්ථක භික්ෂුව- Cullapanthaka Bhukkhu :මනෝමයකය මැවිමට (mind-made body) හා රූපධ්‍යානයෙහි- (චෙතොවිවට්ට-mental transformation) දක්ෂ භික්ෂුන් අතරෙන් මෙතුමා අග්‍රය. මෙතුමා මහාපන්ථක තෙරුන්ගේ බාල සහෝදරයාය. ගාථා ඉගෙන ගැනීමට අසමත් නිසා සොහොයුරු මහාපන්ථක තෙර මෙතුමාට විහාරයෙන් පිටවී යාමට නියම කරනලදී. බුදුන් වහන්සේ ඒ අවස්ථාවේ ඔහුට භාවනාව පිණිස සුදු රෙදි කඩක් දී, ගාථාවක් උගන්වනලදී. පිරිමැදීමෙන් සුදු රෙදිකඩ කිලිටුවූ බව දැක යථාබව අවබෝධ කර අරහත්වය ලබාගති. බලන්න: EAN:notes:83 & 84, p.585. මූලාශ්‍ර: අංගු.නි: (1) 1 නිපාත: එතදග්ග පාළිය සූත්‍ර,පි. 84, EAN:1:Foremost, p. 44.
▼   බුදුන් වහන්සේ මේ තෙරුන් ගැන මෙසේ උදාන වදාළහ:
“ (මේ මහණ) මනා සිහි ඇතිව, සමථ හා විදර්ශනා භාවනා ලබා, අරහත්ව, මාරයාට දැකිය නොහැකි තැනට යන්නේය”. මූලාශ්‍රය: ඛු.නි: උදානපලිය: 5.10 පන්ථක සූත්‍රය, පි.276
▼  මේ තෙරුන්ගේ ථෙර ගාථා: ඛු.නි: ථෙරගාථා:10.1.4 ,පි.189.
“...මම (සොහොයුරු විසින් නෙරපන ලදුව) විහාර දොරටුව ළඟ අසතුටින් සිටිමි. බුදුහු එහි වැඩියහ. මා හිස පිරිමැදී සේක...මට අනුකම්පාවෙන් පාපිස්නකඩක් දුන්හ… බුදුන් ගේ බස් අසා සසුනේ ඇලුනෙමි, උත්තමබවට පැමිණීම පිණිස සමාධිය ඉපදවීමි”.
▼  මේ තෙරුන්ගේ අපදානය: ඛු.නි: අපදාන පාලිය1: 14, පි.132.            “ පදුමුත්තර බුදුන් වහන්සේ හිමවත වැඩ සිටි සමයේ, තවුසෙක්ව මම උන්වහන්සේට මල් කූඩයක් පුජා කෙළෙමි. බුදුන් වහන්සේ අනුමෝදනා වදාරා මගේ අනාගත උපත් පැවසුහ. අවසාන ජාතියේදී ගෝතම බුදුන් වහන්සේ පහළවූ සමයේ පන්ථක නම් ලබා නිවන ලබා ගන්නේය යි වදාළහ”.
ඡ
ඡන
▲ ඡන්න (කපිලවස්තුනුවර)තෙර -Channa Thera: අටුවාවට අනුව මේ තෙරුන් ගිහිකල, සිදුහත් කුමරුගේ රථාචර්යයාය (charioteer). බුදුන් වහන්සේ වෙත පැවිදු වුවද, පෙර සම්බන්ධය නිසා, ඔහු මානයෙන් මත්ව සෙසු සංඝයාට අමිත්‍ර ලීලාවෙන් කතාකිරීමට පුරුදුවිය. බුදුන් වහන්සේ, පරිනිබ්බානයට පෙර, ඡන්න තෙරුන් කීකරු කිරීම පිණිස ඔහුට බ්‍රහ්මදණ්ඩය පැනවීමට උපදෙස් වදාළහ. එබව අසා දහම්  සංවේගය ඇතිකරගෙන, ආනන්ද තෙරුන් වෙතට පැමිණ දහම අවබෝධ කර ගත්හ. බලන්න: ESN:note:179, p. 1194, බ්‍රහ්මදණ්ඩය, දීඝ.නි: මහාපරිනිබ්බානසූත්‍රය. මූලාශ්‍ර: සංයු.නි: (3): ඛන්ධසංයුත්ත:ථෙරවග්ග:1.2.4.8 ඡන්න සූත්‍රය, පි.254, ESN: 22: Kahndasamyutta, 90.8 Channa, p.1082.
▲ ඡන්න (රජගහනුවර)තෙර -Channa Thera: මේ තෙරුන් දැඩිසේ ගිලන්ව ගිජුකුළු පව්වේ වැඩ වසන අවස්ථාවේ සැරියුත් තෙරුන් හා මහාචුන්ද තෙරුන්, උන්වහන්සේට දහමින් අනුසාසනා කළබව මෙහි දැක්වේ. මෙතුමන් සැතක් ගෙන සියදිවි නසාගත්හ. එතුමන්, අවසාන අවස්ථාවේ අරහත්වය ලැබූ බව බුදුන් වහන්සේ වදාළහ. මූලාශ්‍ර: සංයු.නි: (4) සළායතනසංයුත්ත: 1.9.4 ඡන්න සූත්‍රය, පි.150,ම.නි: (3) 3.5.2 ඡන්න ඕවාද සූත්‍රය,පි.554.
▼  මේ තෙරුන්ගේ ථෙර ගාථා: ඛු.නි: ථෙරගාථා:1.7.9.පි.64.
“ උතුම්වූ සර්වඥතා ඥානයෙන් දෙසන ලද උදාරවූ විමුක්ති රස ඇති චතුසත්‍ය, භාග්‍යවතුන් කෙරෙන් අසා නිවන් අධිගමය පිණිස මගට පිළිපන්නෙමි. ඒ භාග්‍යවතුන්  වහන්සේ, යොගක්‍ෂේම (නිවන) මගෙහි නිපුණය”.
ජ
ජට
▲ ජටා භාරද්වාජ තෙර- Jata Bharadvaja Thera: ගිහිකල, සැවැත්නුවර වාසි බ්‍රාහ්මණයෙක් වූ මෙතුමා, බුදුන් වහන්සේ බැහැදැක මෙසේ විමසිය:
“ ඇතුළත අවුල්ය, පිටත අවුල්ය. ප්‍රජාව අවුලෙන් බැඳී ඇත… කවරෙක් මේ අවුල නිරවුල් කරන්නේද?” බුදුන් වහන්සේ මෙසේ වදාළහ:
	“ප්‍රතිසන්ධි ප්‍රඥා ඇති, කෙළෙස් තවන වීරිය ඇති, ප්‍රඥාව ඇති, සසර බිය දකින සත්‍ව්යා, ශිලයෙහි පිහිටා සමාධිය හා ප්‍රඥාව වඩමින්, මේ තණ්හාව නැමති අවුල නිරවුල් කරන්නේය...ඔවුන් ආසව ක්‍ෂය කල රහතුන්ය…”. බුදුවදන් අසා බැති උපදවාගත් මෙතුමා පැවිදිව, අරහත්බව ලැබුහ බලන්න:අවුල නිරවුල්කිරීම. මූලාශ්‍රය: සංයු.නි (1) :සගාථවග්ග: බ්‍රාහ්මණසංයුත්ත: 7.1.6 ජටා සූත්‍රය, පි.320.
ජත
▲ ජතුකන්නි තෙර - Jathukanni Thera: බාවරී බ්‍රාහ්මණ ගේ සිසුවූ මෙතුමා, ශාන්තිය හා ශාන්තිපද නම් නිවන ලබාගැනීම පිණිස බුදුන් වහන්සේ විමසුහ. බුදුන් වහන්සේ මෙසේ වදාළහ.
“ජතුකන්නි, ...නෙක්කම්මය, ක්‍ෂේම (ආරක්ෂාව) ලෙසින් දැක, වස්තුකාම, කෙළෙසකාම ගැන ඇති තණ්හාව දුරලන්න...”.  දහම අසා පැහැදී බුදුන් සරණ ගියහ. එතුමා මෙසේ වදාළහ: “ මම සන්සුන් වූවෙමි, උපධි රහිත වූවෙමි, විවේකිව වාසය කළෙමි, ඇත් රජෙක් මෙන් බැඳුම් සිඳ දමා ආසව රහිත වූවෙමි”. මූලාශ්‍රය: ඛු.නි.සුත්තනිපාත: පාරායනවග්ග:වස්තුගාථා: පි,326, 5-11 ජතුකන්නි මානවක,පි.358.
▼  මේ තෙරුන්ගේ අපදානය: ඛු.නි:අපදාන පාලිය 2-1: 409: පි.62. හංසවති නුවර ධනවත් සිටුවරයෙක්ව කම් සැපයෙහි ඇලිසිටීම, පදුමුත්තර බුදුන් ප්‍රමුඛ මහා සංඝරත්නයට මහා දාන පුජා කිරීම, එම පින් බලයෙන් සක්විති රජ ආදී බොහෝ සැප ලැබීම, ගෝතම බුදුන් වහන්සේ හමුවී දහම් අසා පැවිදිවීම මෙහි විස්තර කර ඇත.
ත
තද
▲ තොදෙය්ය තෙර-Todeyiya Thera: බාවරී බ්‍රාහ්මණ ගේ සිසුවූ මෙතුමා , මුණිගුණ ගැන බුදුන් වහන්සේ විමසුහ. උන්වහන්සේ මෙසේ වදාළහ: “...මුණි තෙමේ තණ්හා රහිතය, ආශා රහිතය, ප්‍රඥාව ලබා ඇත, කාම, භව යන්හි නො ඇලුණහ, පලිබෝධ නොමැත…”. දහම අවබෝධ කර ගත් මෙතුමා බුදු සසුනේ පැවිදිවුහ. මූලාශ්‍රය: ඛු.නි.සුත්තනිපාත: පාරායනවග්ග:වස්තුගාථා: පි,326, 5-9 තොදෙය්යමානවක,
පි.354.
▼  මේ තෙරුන්ගේ අපදානය: ඛු.නි:අපදාන පාලිය 2-1: 408: පි.54. පෙර කේතුමතී නම් පුරයේ මහා බල ඇති විජය නම් රජෙක්ව, සතුරන් මරාදමා ඒ ගැන කම්පාවට පත්ව රජ ඉසුරු හැර ගිගිගෙය හැර යාම, සුමේධ බුදුන් වහන්සේ බැහැදැක, බොහෝ දන් පුජා කර සතුටුව මරණයෙන් පසු බොහෝ සැප සම්පත් විඳීම, ගෝතම බුදුන් වහන්සේගේ සමයේ උපත ලබා බුදුන් සරණ යෑම මෙහි විස්තර කර ඇත.
“බුදුරජාණන්වහන්සේ වෙත පැමිණීම මට ඒකාන්තයෙන්ම යහපතක්විය...බුදු සසුන කරන ලදී”.
තල
▲ තාලපුත්‍ර තෙර- Talaputta Thera: ගිහිකල රජගහනුවර නාට්‍යය සංවිධානයක නායකව (නටගාමිණි) සිටි මොහු බුදුන් වහන්සේ දෙසු දහම අසා පැහැදී පැවිදිව අරහත්වය ලැබූහ. සටහන්: * අටුවාවට අනුව ඔහු, බුදුන්දවස ඉන්දියාවේ ප්‍රසිද්ධ නළුවෙක්විය. බලන්න ESN: note: 334,335, p.1566. ** ජනයා සතුටුකරන නළුවෙක් නිසා මරණින් මතු ‘පහාස දෙවියන්’ ගේ සභාවේ යලි උපත ලැබේය යන විශ්වාසය මොහු දැරිය. බුදුන් වහන්සේ පෙන්වා වදාළේ, එය මිථ්‍යා දිට්ඨියක් බවත්, ඒ නිසා දුගතියක යළි උපත ලබන බවය. මූලාශ්‍රය: සංයු.නි: (4) සළායතන වග්ග:ගාමිණිසංයුත්ත:8.1.2 තාලපුට සූත්‍රය, පි.584.
▼  මේ තෙරුන්ගේ ථෙර ගාථා: ඛු.නි: ථෙරගාථා:50.1.1, පි.284.
“නොමග යන ඉඳුරන්, ප්‍රඥාවෙන් සිඳ, යොග යෙන් දමනය කර, මග විදර්ශනාවෙහි පිවිසවා, සමුදය, විභවය, සම්භවය දැක අග්‍රවාදී සම්බුදුන් ගේ ඖරසපුත්‍ර වන්නෙහිය”.
තස
▲ තිස්ස තෙර - Tissa Thera: බුදුන් වහන්ස්ගේ ශ්‍රාවකවූ මේ තෙරුන් අපවත්ව බ්‍රහ්ම ලෝකයේ තිස්ස බ්‍රහ්මණ ලෙසින් පහළව, මහා ඍද්ධි බල සහිතවූ බව මේ සූත්‍රයේ පෙන්වා ඇත. බලන්න: තිස්ස බ්‍රහ්ම. මූලාශ්‍රය: අංගු.නි: 6 නිපාතය:දේවතාවග්ග:6.1.4.4 මොග්ගල්ලාන සුත්‍රය.
▲තිස්ස කපිලවස්තු තෙර- Tissa Kapilavatthu Thera: ගිහිකල සාක්‍ය කුමාරයෙක්වූ, මේ තෙරුන් සුද්දෝධන රජුගේ නැගණියගේ පුතාය. පැවිදිවුවද ඔහුට දහම යහපත් ලෙස අවබෝධ කරගැනීමට නොහැකිව, ගිහිවිමට ඉටාගෙන සිටි අවස්ථාවේදී, බුදුන් වහන්සේ ඔහුට මේ සූත්‍රය දේශනා කරනලදී. තිස්ස තෙරුන් බුදුන් වහන්සේගේ අවවාද අනුසාසනා සතුටින් පිළිගත්හ.
සටහන්: * මේ සූත්‍රයේදී බුදුන් වහන්සේ මාර්ගයේ දක්ෂ පුද්ගලයා කටයුතු කරන ආකාරය පෙන්වා ඇත.  ** අටුවාවට අනුව, බුදුවදන් පිළිගත් ඔහු අරහත්වය ලබා ගති. මූලාශ්‍රය: සංයු.නි:  (3): ඛන්ධසංයුත්ත: ථෙරවග්ග: 1.2.4.2 තිස්ස සූත්‍රය, පි.210.
▼ මෙහිදී බුදුන් වහන්සේ මේ තෙරුන්ට නොකිපී, බඹසර වාසය කිරීමට උපදෙස් වදාළහ. බලන්න: සංයු.නි: (2) නිදානවග්ග: භික්ෂුසංයුත්ත: 9.1.9 තිස්ස සූත්‍රය, පි.456.
▼  මේ තෙරුන්ගේ ථෙර ගාථා: ඛු.නි: ථෙරගාථා:1.10.7, පි.76.
“ සියක් අගනා රන්මුවා තලිය හැරදමා මැටිමුවා පාත්‍රය ගතිමි, ඒ මගේ දෙවනි අභිෂේකයය”.
▲ තිස්සමෙත්තෙයිය තෙර- Tissametteiya Thera: පැවිදි වීමට පෙර, බාවරී බ්‍රාහ්මණ ගේ සිසුවූ මෙතුමන්, දහම් කරුණු පිළිබඳව බුදුන් වහන්සේ විමසා ඇත.
“ කවරෙක් මෙලොව සන්තුෂ්ටියෙන් සිටීද?...කවරෙක්හට තණ්හා දිට්ඨි කම්පන නැද්ද?...කවරෙක් මහා පුරුෂද?...කවරෙක් තණ්හා සිබ්බනිය (මැහුම්කාරිය) ඉක්මවා ගියේද?…” . සටහන: බුදුන් වහන්සේගේ පිළිතුරු මේ සුත්‍රයේ පෙන්වා ඇත.  බලන්න:මැහුම්කාරිය. මූලාශ්‍රය: ඛු.නි.සුත්තනිපාත: පාරායනවග්ග:වස්තුගාථා: පි,326, 5-2 තිස්සමෙත්තෙයිය මානවක, පි.338.
▼  මේ තෙරුන්ගේ අපදානය : ඛු.නි: අපදාන පාලිය 2-1: 401, පි.22. පදුමුත්තර බුදුන් දවස සෝභිත නම් තවුසෙක්ව, බුදුන් වහන්සේ දැක පැහැද, බොහෝ පින් කර, දෙව් මිනිස් සැප ලබා අවසානයේදී ගෝතම බුදුන් වහන්සේගෙන් දහම් අසා පැවිදිවුහ: “ උතුම්වූ සසුනට පැමිණියෙමි, රාග දෝස වනසා දැමුවෙමි, ආසව ක්‍ෂය කළෙමි, දැන් නැවත ඉපදීමක් නැත”.
ථ
ථර
▲ ථෙර නම් භික්ෂුව- Bhikkhu Threa: රජගහනුවර, වේළුවනාරාමයෙහි වැඩසිටි මේ තෙරුන් හුදකලා වාසයෙහි නිරතව, එහි අගය නිරතුරුවම පවසා ඇත. බුදුන් වහන්සේ එම තෙරුන්ට, හුදකලාවිහරණය සම්පුර්ණ වන අන්දම මේ සූත්‍රයේදී පෙන්වා ඇත. බලන්න: හුදකලාවිවේකය. මූලාශ්‍රය:සංයු.නි: (2): නිදානවග්ග:භික්ෂුසංයුත්ත:9.1.10 ථෙරනාම සූත්‍රය, පි.456.
ද
දබ
▲ දබ්බ මල්ල පුත්‍ර තෙර-  Dabba Mallaputta Threa: සෙනසුන් -සේනාසන පණවන භික්ෂුන් අතරෙන්, මේ තෙරුන් අග්‍රවේ. අටුවාවට අනුව මෙතෙම, සත් හැවිරිදි වියේදී ධර්මය අවබෝධ කර අරහත්වය ලබා ගත්හ. බලන්න: EAN:note:97. 
මූලාශ්‍ර: අංගු.නි: (1) 1 නිපාත: එතදග්ග පාළිය සූත්‍ර, පි. 84, EAN:1: Foremost, p. 44.
▼ දබ්බමල්ල තෙරුන්, බුදුන් වහන්සේ බැහැදැක, පිරිනිවන් පෑමට අවසර පැතීම, අහසට නැග තේජෝධාතු සමාපත්තියෙන් පිරිනිවන් පෑම, එතුමන් ගැන ප්‍රසංසා කරමින්  බුදුන් වහන්සේ වදාළ උදාන මෙහි විස්තරාත්මකව පෙන්වා ඇත. මූලාශ්‍රය: ඛු.නි: උදානපාලිය: දබ්බ සූත්‍ර 2කි, පි.342.
▼  මේ තෙරුන්ගේ ථෙර ගාථා: ඛු.නි: ථෙරගාථා:1.1.5 පි.38.
“දමනයට දුෂ්කර කෙනෙක් ආරියමග නොහොත් පුරුෂධම්මසාරථි (බුදුන් වහන්සේ) විසින් දමනය කරන ලද්දේද, භව්‍යවූ, සන්තුෂ්ටියඇති, සැක දුරුකළ, දිනන ලද කෙළෙස් ඇති, පහවූ බිය ඇති, අචලස්වභාවයට පැමිණි ඒ ‘දබ්බ’ මහණ කෙළස් පරිනිර්වාණයෙන් පිරිනිවීයෙ ය.”
▼  මේ තෙරුන්ගේ අපදානය: ඛු.නි: අපදානපාලිය 2-1: 534, පි.328. පදුමුත්තර බුදුන් දවස හංසවති නුවර ධනවත් සිටු පුතෙක්වීම, බුදුන් වහන්සේ ඇතුළු සංඝරත්නයට මහා දන් පුජාකිරීම, ඒ පින් බලයෙන් බොහෝ කල් දෙව්මිනිස් සැප ලැබීම, විපස්සි බුදුන් හමුවීම, කාශ්‍යප, බුදුන් වහන්සේ කෙරහි බැති උපදවා පැවිදිව, උන්වහන්සේ පිරිනිවන් පෑ පසු, සත්නමක් භික්ෂූන් පව්වකට නැග, ඉනිමග බිමහෙලා, එහි සිට මහා වීරිය ඇතිව භාවනා කිරීම, ඉන් දෙනමක් අරහත් හා අනාගාමී වීම, ඉතිරි පස්දෙනා මියගොස් දෙව්ලොව පහළවීම මෙහි විස්තර කර ඇත. සටහන්: * දබ්බ මල්ල තෙරුන් හා එක්වසිටි අනිත් භික්ෂුන් නම්, මේ භවයේ, පුක්කුසාති, සභිය, බාහිය හා කුමාර කාශ්‍යප යන්ය.** ගෝතම බුදුන් සමයේ මල්ල රට කුසිනාරවේ උපත ලැබීම, මව ගැබිණිව මියගිය විට, මළකඳ දරසෑයෙ තැබූවිට දරුවා, කුසින් නික්ම කුසතණ පඳුරකට වැටි ජීවත්වීම, ඒ නිසා දබ්බ යයි නම් කිරීම, සත් අවුරුදු වියේදී සසරින් මිදීම මෙහි පෙන්වා ඇත.
දස
▲ දාසක තෙර- Dāsaka Thera: මේ සූත්‍රයට අනුව මේ තෙරුන්, කොසඹෑ නුවර ඝෝසිතාරමයෙහි වැඩසිටි බව පෙන්වා ඇත. ගිලන්වූ ඛේමක තෙරුන්ට දහම් පණිවිඩ හුවමාරු කරගැනීමට උපකාරී වුවේ මේ තෙරුන්ය. සටහන: සූත්‍රයට අනුව ඛේමක තෙරුන් වදාළ බුද්ධ භාසිතය ශ්‍රවණය කල 60ක් පමණ ඝෝසිතාරමයෙ වැඩවිසූ තෙරුන් අරහත්වයට පත්වුහ. දාසක තෙරුන්, ඔවුන්ගෙන් කෙනක් බව දක්වා නැත. බලන්න: ඛේමක තෙර. මූලාශ්‍රය: සංයු.නි: (3): ඛන්ධසංයුත්ත:ථෙරවග්ග: 1.2.4.7 ඛෙමක සූත්‍රය, පි.246.
▼  මේ තෙරුන්ගේ ථෙර ගාථා: ඛු.නි: ථෙරගාථා:1.2.7,පි. 44.
“මද නුවණ ඇති, ථිනමිද්ධයෙන් මඩනා ලද, බොහෝ ආහාර ගන්නා, නිදනසුළු, පෙරලි නිදාගන්නා හෙතම බත් බුදිනලද මහා ඌරෙක් මෙන් නැවත නැවත ගැබට වදී (සසර උපත ලබයි)”.
ධ
ධත
▲ ධොතක තෙර-Dhothaka Thera: බාවරී බ්‍රාහ්මණ ගේ සිසුවූ මොහු, දහම් කරුණු පිළිබඳව බුදුන් වහන්සේගෙන්  විමසු විට උන්වහන්සේ මෙසේ වදාළහ:
“ධොතකය, නුවණ ඇතිව සිහිය ඇතිව විරිය ඇතිව, මගේ වදන් අසා මේ සසුනේ, තමාගේ නිවන පිණිස හික්මෙන්න”. සටහන: විචිකිච්චවෙන් තමා මුදවාලන්න යයි ඔහු විමසුවිට බුදුන් වහන්සේ මෙසේ වදාළහ:
“...ලෝකයේ විචිකිච්චා ඇති කිසිවෙකු මුදන්නට නො හැක්කෙමි. ඔබ, ශ්‍රේෂ්ඨධර්මය අවබෝධ කර ඉන් මිදිය යුතුය”. මූලාශ්‍රය: ඛු.නි. සුත්ත නිපාත: පාරායනවග්ග:වස්තුගාථා:පි,326, 5-5ධොතකමානවක, පි.344.
▼  මේ තෙරුන්ගේ අපදානය: ඛු.නි: අපදානපාලිය 2-1: 404, පි.32.: හංසවතී නුවර අසබඩ භාගිරථි (ගංගානම් නදිය) නදිය අසල, සෝභිත ආරාමයේ පදුමුත්තර බුදුන් වහන්සේ වැඩසිටි සමයේ, ජලංග නම් ප්‍රසිද්ධ බ්‍රාහ්මණ ගුරුවරයෙක් ලෙසින් ඒ නුවර වාසය කිරීම, බුදුන් වහන්සේට ගංගාව තරණය කිරීම පිණිස හේයක්- පාලමක් තනා පුජාකිරීම, එම යහපත් කම්ම විපාක නිසා බොහෝකල් දෙව් මිනිස් සැප ලබා අවසානයේදී ගෝතම බුදුන් දවස උපත ලබා පැවිදිබවට පත්වීම විස්තර කර ඇත. “ සිව්පිළිසිඹියා, අෂ්ඨවිමොක්ඛ, ෂඩ්අභිඥා සාක්ෂාත් කරගෙන බුදු සසුන කරන ලදී”.
ධම
▲ ධම්මික තෙර- Dammika Thera: මෙතුමා පැවිදිව තමන් උපන් ප්‍රදේශයේ පිහිටි ආවාස 7 කම වරින්වර වාසය කලබව මෙහි දක්වා ඇත. ඒ ආවාසයන්වෙත පැමිණි ආගන්තුක භික්ෂුන් හට ඔහු, ආක්‍රෝෂ පරිභව කළ නිසා ඒ භික්ෂුන් ඒ ආවසයන්හි නොරැඳී පිටවගියහ. ඒ ගැන විමසා බැලු ගිහියන්, ධම්මික භික්ෂුවගේ අයහපත් හැසිරීම දැක ඔහුට පිටවීමට නියම කරනලදී. වාසය කිරීමට තැනක් නොමැතිවූ ඔහු රජගහනුවරට පැමිණ බුදුන් වහන්සේ බැහැදැක තමාට වාසය කිරීමට තැනක් නොමැති බව පැවසුහ. ඔහුගේ අයහපත් හැසිරීම ගැන තොරතුරු දැන, බුදුන් වහන්සේ ඒ භික්ෂුවට, තමන් ගේ සබ්‍රහ්මචාරින්ට දුෂ්ටනොවී වාසය කිරීමට හික්මිය යුතුය යයි අවවාද අනුසාසනා වදාළහ:
	"මේ සසුනේ මහණ, තමන්ට ක්‍රෝධ කරන අයට පෙරලා ක්‍රෝධ නොකරති, දබර කරන අය හා දබර නොකරති, ඔවුන් මහණදම් යහපත් ලෙසින් ආරක්ෂා කරති".
සටහන්: * මේ සුත්‍රයේ බුදුන් වහන්සේ, එම භික්ෂුවට, බ්‍රාහ්මණ ධම්මික ලෙසින් අමතා ඇත. ඒ ගැන භික්ඛු බෝධි හිමි මෙසේ දක්වා ඇත: This may be the only place in the Nikāyas where the Buddha refers to a bhikkhu as a brahmin followed by his personal name. බලන්න: EAN:6:Note:1360, p.647. ** මේ පිලිබඳ දක්වා ඇති උපමාව: රාජකීය නුගගස . මූලාශ්‍ර: අංගු.නි: (4) : 6 නිපාත:ධම්මිකවග්ග: 6.1.5.12 ධම්මික සූත්‍රය,පි.160, EAN:6: 54.12 Dhammika, p.343.
▼  මේ තෙරුන්ගේ ථෙර ගාථා: ඛු.නි: ථෙරගාථා:4.1.10, පි.134.
	“ධර්මය අධර්මය යන දෙදෙනා සමවිපාක නොදේ, අධර්මය නිරයට ගෙනයයි, ධර්-මය සුගතියට පමුණුවයි”.
න
නග
▲ නාගදත්ත තෙර- Nagadattha Thera: මේ තෙරුන් වනයේ වාසය කලද, පිණ්ඩපාතය පිණිස ගමට පිවිසි එහි දිගු කාලයක් ගතකරන බව දැක, වනදෙවියෙක් ඔහුට අවවාද කළ බව හා ඒ තෙරුන් ඒ අවවාද පිලිගත් බව මෙහි දැක්වේ. මූලාශ්‍රය: සංයු.නි: (1) සගාථවග්ග: වනසංයුත්ත: 9.1.7 නාගදත්ත සුත්රය්, පි.384.
▲ නාගසමාල තෙර- Nagasamala Thera: මේ තෙරුන් බුදුන් වහන්සේගේ අතවැසියෙක් ලෙසින් පෙරදී කටයුතු කර ඇත. එක් සමයක බුදුන් වහන්සේ, අතවැසි නාගසමාල තෙරුන් හා කොසොල් රට සැරිසරන අවස්ථාවේ, දෙමංසන්ධියකට පැමිණියහ. නාගසමාල තෙරුන් එහි ඇති මාර්ග දෙකින් එක් මගක් පෙන්වා එම මගින් යෑම පිණිස බුදුන් වහන්සේට ඇරයුම් කළහ. ඒ අවස්ථාවේදී බුදුන් වහන්සේ නිවැරදි මග පෙන්වූවද, එය පිළිනොගත්, ඔහු බුදු පාත්‍ර සිව්රු බිම තබා ගිය බවක් මෙහි දක්වා ඇත. පසුව සොරුන්ට හසුවි දුකට පත් ඔහු ආපසු බුදුන් වහන්සේ වෙතට පැමිණ ඇත. බලන්න: ද්විධාපථ. මූලාශ්‍ර:ඛු.නි: උදාන පාලි: 8.7 ද්විධාපථ සූත්‍රය, පි.338.
▼ බුදුන් වහන්සේ, සැරියුත් මහා තෙරුන්ට මහා සිහනාද සූත්‍රය දේශනා කරන අවස්ථාවේ, බුදුන් වහන්සේට පවන් සලමින් ඒ අසල සිටි මේ තෙරුන් මෙසේ පවසා ඇත:
“...වහන්ස ආශ්චර්ය, ...අද්භූතය...මේ ධම්ම ක්‍රමය අසා මගේ ලෝමයෝ දහගත්හ… මේ ධම්ම ක්‍රමයේ නම කුමක්ද?” බුදුන් වහන්සේ මෙසේ වදාළහ:
“….නාගසමාල, එසේ නම් ඔබ මේ ධම්ම පරියාය ‘ලෝමහංසනපරියාය’ යන නමින් දැනගන්න”. බලන්න: ලෝමහංසන ධම්ම පරියාය. මූලාශ්‍රය: ම.නි: (1) 1.2.2 මහාසිහනාද සූත්‍රය, පි.183.
▼  මේ තෙරුන්ගේ ථෙර ගාථා: ඛු.නි: ථෙරගාථා:4.1.1  පි.128.
 “ පිඬු පිණිස යන මට, අබරණින් සැරසුන, මනා වස්ත්‍ර හැඳි නළඟනක්, මාවත මැද නටනු පෙනිණි, මට යෝනිසෝමනසිකාරය ඇතිවි ආදිනව දිටිමි, නිබිද්දා නුවණ පහළවිය, කෙළෙසුන් පහවිය...බුදුසසුන කරනලදී”.
▼  මේ තෙරුන්ගේ අපදානය: ඛු.නි: අපදාන පාලිය1: 71, පි.237. සිඛි බුදුන්වහන්සේ පහළවූ සමයේ උපත ලබා, ඒ බුදුන් වහන්සේට කළ ස්තුපයට පළොල් මල් පුජා කිරීම, ඒ අනුසසින් බොහෝ දෙව් මිනිස් සැප විඳ ගෝතම බුදුසසුනේ දී අරහත්වය ලැබීම මෙහි පෙන්වා ඇත.
▲ නාගිත කාශ්‍යප තෙර- Nagita Kassapa Thera: මෙතුමා බුදුන් වහන්සේගේ උපස්ථායක ලෙසින් කටයුතු කර ඇත. මූලාශ්‍රය: දීඝ.නි: (1)  මහාලි සූත්‍රය, අංගු.නි: (4) 6 නිපාත: නාගිත සූත්‍රය, පි.120, අංගු.නි: (5)  8 නිපාත: 8.2.9.6 නාගිත සූත්‍රය, පි.370.
▼  මේ තෙරුන්ගේ ථෙර ගාථා: ඛු.නි: ථෙරගාථා:1.9.5,පි.70.
“ මේ නිවන්ගාමි මග යම්සේද, එබඳු මගක් මෙයින් බැහැර (මේ සසුනෙන්) නැතය යයි භාග්‍යවත් ශාස්තෘන් වහන්සේ, තමන්ගේ අත්ලෙහි තැබූ දෙයක් පෙන්වන ලෙසින් සංඝයාට අනුසාසනා කරන සේක”.
▲නිග්‍රෝධකප්ප තෙර-Nigrodhakappa Thera:මේ තෙරුන්, වංගීස තෙරුන්ගේ උපාධ්‍යායය. උන්වහන්සේ අග්ගලාව චෙතියේදී අපවත්වුහ. වංගීස තෙරුන්, තමන්ගේ උපාධ්‍යායා පිරිනිවීගියාද යනවග නොදැන ඒ පිලිබඳ බුදුන් වහන්සේගෙන් විමසීම, හා නිග්‍රෝධකප්ප තෙරුන්, අරහත්වය ලබා පිරිනිවන්පෑබව බුදුන් වහන්සේ විස්තරකිරීම මෙහි දක්වා ඇත. මූලාශ්‍රය: ඛු.නි: සුත්තනිපාත: චූලවග්ග: 2-12 නිග්‍රෝධකප්ප සූත්‍රය, පි.122, සංයු.නි:(1) වංගීසසංයුත්ත:8.1.1. නික්ඛන්ත සූත්‍රය, පි.356.
නද
▲  නදී කාශ්‍යප  තෙර- Nadikassayapa Thera:උරුවෙල කාශ්‍යප තෙරුන්ගේ බාල සොහොයුරාය. බුදුන් සරණ යෑමට පෙර ජටිල ප්‍රතිපදා අනුගමනය කළහ. දහම අවබෝධ කර පැවිදිවිය. ආදිත්තපරියාය සූත්‍රය අසා අරහත්වයට පත්විය.
▼  මේ තෙරුන්ගේ ථෙර ගාථා: ඛු.නි: ථෙරගාථා:5.1.6 , පි.142.
“මගේ මිසදිටුබව ප්‍රහිණය, මෝහය ප්‍රහිණය, භව තණ්හාව නසන ලදී, ජාති සංසාරය ක්ෂිණවිය, දැන් පුනර්භවයක් නැත”.
නන
▲ නන්ද (ගෝතම) තෙර -Nanda Thera: ඉන්දීය සංවරය-ඉන්ද්‍රියේ ගුත්තද්වාර ඇති භික්ෂුන් අතරෙන්, මේ තෙරුන් අග්‍රය. බලන්න: EAN:note:111,p.586 මූලාශ්‍ර: අංගු.නි: (1) 1 නිපාත: එතදග්ග පාළිය සූත්‍ර, පි. 84, EAN:1: Foremost, p. 44.
▼ නන්ද තෙරුන්, බුදුන් වහන්සේගේ ගිහිකල සුළුමව්වූ ප්‍රජාපති ගෝතමියගේ හා සුද්දෝධන රජුගේ පුතුනුවන්ය. මේ සූත්‍රයේ නන්ද තෙරුන්, විවාහ ගිවිසගත් ජනපද කල්‍යාණි නම් ශාක්‍ය දියණිය සිහිකර ගිහිවීමට සිතීම හා ඒ බව දත් බුදුන් වහන්සේ (ඉද්දි බලයෙන්) ඔහු, තව්තිසාවට කැඳවා ගෙන යාම, එහිදී, ජනපද කල්‍යාණියට වඩා අග්‍ර රූපයෙන් යුත් දෙව්අඟනන් 500ක් පෙන්වීම, සසුනේ සිත අලවා වාසය කරන්නේනම්, ඒ දෙව්අඟනන් ලැබීමට ඇප වීම ආදී විස්තර දක්වා ඇත. පසුව විරිය කර නන්ද තෙරුන් අරහත්වයට පත්වුහ. මූලාශ්‍රය: ඛු.නි:උදානපාලිය:නන්දවග්ග: 3.2 නන්ද සූත්‍රය, පි.198.
▼ මෙහිදී නන්ද තෙරුන් සතිසම්ප්‍රජන්‍ය වඩන ආකාරය ගැන බුදුන් වහන්සේ පැසසුම් කර ඇත. මූලාශ්‍ර:අංගු.නි: ( 5): 8 නිපාත: 8.1.19. නන්ද සූත්‍රය, පි. 54, EAN:8: 9.9 Nanda, p. 41.
▼ නන්දතෙරුන් හට සියුම් සිවුරු ආදිය පරිහරණය කිරීම පැවිද්දන්ට නුසුදුසු බව බුදුන් වහන්සේ අවවාද වදාළ පසු ඒ තෙරුන් පාංසුකුලිකව, පිඬුසිගායැම ගැන මෙහි දක්වා ඇත. මූලාශ්‍රය:සංයු.නි: (2) නිදානවග්ග: භික්ඛුසංයුත්ත:9.1.8 නන්ද සූත්‍රය, පි.454
▼  මේ තෙරුන්ගේ ථෙර ගාථා: ඛු.නි: ථෙරගාථා:2.2.9, පි.96.
   “ කයපිලිබඳව අයෝනිසෝමනසිකාරයෙ යෙදුනෙමි, කාමරාගය නිසා සිත නොසන්සුන්විය...උපායෙහි දක්‍ෂවූ සුර්-යබන්ධු වූ බුදුරදුන් ගේ අවවාද නුවණින් පිලිපැද සසරෙහි ගිලුන සිත නංවාගතිමි”.
▼  මේ තෙරුන්ගේ අපදානය: ඛු.නි: අපදාන පාලිය1: 13,පි.130:  “ මම පදුමුත්තර බුදුන් වහන්සේට අනගි වස්ත්‍රයක් පුජා කෙළෙමි. අනුමෝදනා වදාරන බුදුන් වහන්සේ මගේ අනාගත උපත් පවසා, අවසාන උපතේ ගෝතම බුදුන් වහන්සේගේ බාල සොහොයුරා වනබව වදාළහ”.
▲ නන්දක තෙර- Nandaka Thera: මෙහෙණියන්ට ඔවාදෙන-භික්ෂුණි ඔවාද, භික්ෂුන් අතරෙන් මේ තෙරුන් අග්‍රය. ගිහිකල, සැවැත්නුවර වාසයකළ ගෘහපතියෙකි. බලන්න: EAN:note: 110.p.586. මූලාශ්‍ර: අංගු.නි: (1) 1 නිපාත: එතදග්ග පාළිය සූත්‍ර, පි. 84, EAN:1: Foremost, p. 44.
▼ නන්දක තෙරුන්, භික්ෂුණි සංඝයාට ඕවාද දීම පිලිබඳව, බලන්න: ම.නි: (3) නන්දඕවාද සූත්‍රය.
▼ මේ තෙරුන්ගේ ථෙර ගාථා: ඛු.නි: ථෙරගාථා:2.3.7, පි.100.
“යම්සේ භද්‍ර අජානිය වෘෂභ තෙමේ පැකිල, යළි නැගී සිටිද, බෙහෙවින් සංවෙගව, ධුරය උසුලා සිටීද… එලෙසින්, දර්ශන සම්පන්න සම්‍යක් සම්බුද්ධයන්ගේ, ශ්‍රාවක, ඖරස පුත්‍ර මා පුරුෂජානියෙක් ලෙසින් සලකන සේක්වා”.
▼  මේ තෙරුන්ගේ අපදාන: ඛු.නි:අපදානපාලිය: 2-1: 545, පි.390.: පදුමුත්තර බුදුන් වහන්සේ  දැක පැහැද, භික්ෂුණින්ට ඔවාද දෙන අග්‍ර තෙරනමක් දැක ඒ තනතුර පැතීම, බුදුන් වහන්සේ අනුමෝදනා වදාරන විට මතු ගෝතම බුදු සසුනේදී, ඒ පදවිය ලැබෙන බව පැවසීම, සැවත්නුවර ධනවත් සිටුකුලයක උපත ලබා, ජේතවනාරාමය පිළිගන්වන අවස්ථාවේ පැවිදිවීම මෙහි දක්වා ඇත.
	“බුදුරජාණන්වහන්සේ වෙත මාගේ පැමිණීම ඒකාන්තයෙන්ම ස්වාගතවිය… බුදු සසුන් කරන ලදී”.
▲ නන්දක මානවක තෙර- Nandaka manawaka Thera: නන්ද ලෙසින්ද හඳුන්වා ඇත. බාවරී බ්‍රාහ්මණ ගේ සිසුවූ මොහු, මුණි යනු කවරේද? යයි බුදුන් වහන්සේ විමසීම  උන්වහන්සේ වදාළ පිළිතුරු මෙහි දක්වා ඇත. දහම අසා බුදුන් සරණ ගියහ. බලන්න: මුණි. මූලාශ්‍රය: ඛු.නි.සුත්තනිපාත: පාරායනවග්ග:වස්තුගාථා: පි,326, 5-7 නන්දමානවක, පි.350.
▼ මේ තෙරුන්ගේ අපදානය: ඛු.නි:අපදාන පාලිය 2-1:406, පි.46.: අනුරුද්ධ පසේ බුදුන් සමයේ, වැද්දෙක් ලෙසින් ජීවත්වීම, බුදුන් වහන්සේ මහා වනයේදී හමුවීම, බුදුන් වහන්සේට කුටියක් සදා නෙලුම් මලින් අතුරා පුජාකිරීම, සසුනේ පැවිදිව නොබෝකලකින් රෝගීව මිය යාම, යහපත් පුණ්‍යකම්ම විපාක ලෙසින් බොහෝ කල් සැප විඳ ගෝතම බුදුන් දවස උපත ලැබීම. බුදුන් වහන්සේගෙන් ගැඹුරු නිවන පදය අසා, පැහැදී, ආසව ක්ෂය කර නිවන ලැබීම මෙහි විස්තර කර ඇත.
▲ නන්දිය තෙර- Nandiya Thera: මේ තෙරුන් අනුරුද්ධ හා කිම්බිල තෙරුන් සමග නිතර හැසිරෙන මිත්‍ර තෙරකි. එතුමන් ඝෝසිංග වනයේ, සුහද ලෙසින් වාසය කිරීම හා ඒ ගැන බුදුන් වහන්සේ ප්‍රසාදයට පත්වීම මෙහි විස්තර කර ඇත. සෙසූ තෙරුන් දෙනම හා මේ තෙරුන් ගේ උත්තමබව පිළිබඳව දීඝපරජාන නම් යක්සෙනවියෙක් බුදුන් වහන්සේට පැවසීම, ඒ බව දේවලෝක හා බ්‍රහ්ම ලෝක පුරා පැතිරීම ගැනද මෙහි දක්වා ඇත. ඒ ගැන බුදුන් වහන්සේ මෙසේ වදාළහ:
        “...දිඝය, මේ කුලපුත්‍රයෝ තිදෙනා යම් තාක් බොහෝ දෙනාට හිත පිණිස… දෙවි මිනිසුන්ට හිත පිණිස සැප පිණිස පිළිපන්ණාහු යායි දකින්න”. මූලාශ්‍රය: ම.නි: (1) චුළගෝසිංග සූත්‍රය, පි.514.
නර
▲ නාරද තෙර- Narada Thera: නාරද තෙරුන් පැළලුප් නුවර (පාටලීපුත්‍ර නුවර) කුක්කුටාරාමයේ දී මේ සූත්‍රය, දේශනා කරනලදී. ඒ නුවර මුන්ඩ රජුගේ භාණ්ඩාගාරික (කෝෂාරක්ෂක) පියක, තෙරුන් ගේ ගුණ මෙසේ පවසා ඇත: “ආයුෂ්මත් නාරද තෙරුන්... පණ්ඩිතය, ව්‍යක්තයහ, ප්‍රශස්තබුද්ධිය ඇත, බහුශ්‍රැතය, චිත්‍ර කථිකයහ, කලන වැටහිම් ඇත, මහලුය, අර-හත්ය…” සටහන: නාරද තෙරුන් වදාළ මේ සූත්‍රය අසා, මුණ්ඩ රජ බුදුන් සරණ ගියහ.: මූලාශ්‍රය: අංගු.නි: (3) 5 නිපාත: 5.1.5.10 සෝකසල්ලහරණ සූත්‍රය, පි.112.
ප
පක
▲ පුක්කුසාති භික්ෂුව - Bhikkhu Pukkusāti: මෙතුමා ගිහිකල තක්ෂිලා නුවර රජවුහ. මගධයේ බිම්බිසාර රජ ගේ මිතුරෙකි. බිම්බිසාර රජ, ත්‍රිවිධ රත්නය හා දහම ගැන තොරතුරු මෙතුමාට ලියා දැන්වුහ. ඒ තොරතුරු අසා දහම ගැන ප්‍රමෝදය ඇතිකරගෙන රාජ්‍ය හැර ගිහිගෙය හැර, බුදුන් වහන්සේ හමුවීමට පැමිණියහ. එතුමන් බුදුන් වහන්සේ හමුවීම, දහම අසා අනාගාමීබව ලැබීම, මරණය හා සුද්ධාවාසයක උපත ලැබීම මෙහි විස්තර කර ඇත. බලන්න:EMN:note: 1264, p. 1178. මූලාශ්‍රය: ම.නි: (2) ධාතුවිභංග සූත්‍රය.
▼මේ සූත්‍රයන්හිදී, ඝටිකාර බ්‍රහ්මරාජයා, පුක්කුසාති භික්ෂුව අනාගාමිව, අවිහ බ්‍රහ්ම ලෝකයේ උපත ලබා ඇතය යි බුදුන් වහන්සේට පවසා ඇත. මූලාශ්‍ර:  සංයු.නි: (1): දේවතා සංයුත්ත:1.5.10 ඝටිකාරසූත්‍රය, පි.88, දේවපුත්‍රසංයුත්ත:2.3.4 ඝටිකාර සූත්‍රය, පි.140.
පග
▲ පිංගිය (මානවක) තෙර -Pingiya (manawaka) Thera: බාවරී බ්‍රාහ්මණ ගේ සිසුවූ මොහු, තමන් මහළු, දුබල බව  පවසා ජරාමරණයෙන් මිදීම -පුනර්භවය නැතිකිරීම ගැන බුදුන් වහන්සේ විමසීම හා උන්වහන්සේ වදාළ පිළිතුරු මෙහි දක්වා ඇත:
“පිංගිය, ...ඔබ කුසලධර්මයෙහි අප්‍රමාදව, පුනර්භවය ඇති නොවන පිණිස රූපය (ඇති ඇල්ම) දුරු කරගන්න. තණ්හාවෙන් ගැලී සිටින සත්‍ව්යන් ගේ සිත් ජාරා ආදියෙන් මැඩි සිටින සැටි දැක...පුනර්භවය නොවනු පිණිස තණ්හාව දුරුකරන්න”. ආයුෂ්මත් පිංගිය, බුද්ධ දේශනාව අසා සතුටුව, බාවාරි බ්‍රාහ්මණ හමුවී මෙසේ පැවසුහ:
“...පක්ෂියෙක් කුඩා වනය හැර, බොහෝ පලතුරු ඇති වනයකට පැමිණිසේ, මහාවිලකට පැමිණි හංසයෙක් මෙන් බුද්ධසාසනයට පැමිණියෙමි…”. මූලාශ්‍රය: ඛු.නි.සුත්තනිපාත: පාරායනවග්ග:වස්තුගාථා: පි,326, 5-16 පිංගියමානවක, පි.364. සටහන: බුදුන් වහන්සේ වෙතින් දහම අසා පැවිදිවූ මෙතුමා, අනාගමිව අවිහ බ්‍රහ්ම ලෝකයේ පහළවූ බව මෙහි දක්වා ඇත. මූලාශ්‍ර: සංයු.නි: (1): දෙවපුත්ත සංයුත්තය: 2.3.4 ඝටිකාර සූත්‍රය, පි. 40, ESN: 2: Devaputta samyutta: 24.4 Ghaṭīkāra, p. 201.
පණ
▲ පුණ්ණක තෙර - Punnaka Thera: ගිහිකල බාවරී බ්‍රාහ්මණ ගේ සිසුවූ මෙතුමා  බුදුන් වහන්සේ දැක පැහැද පැවිදිවිය. බුදුන් වහන්සේගෙන් ඇසු ප්‍රශ්නය: “...යාගකරුවෝ...ජාතිය ජරාව තරණය කළාහුද?...” සියලු ආසාවන් පහකල රහතුන්, ජාති ජරාව තරණය කලබව බුදුන් වහන්සේ වදාළහ. මූලාශ්‍රය: ඛු.නි.සුත්තනිපාත: පාරායනවග්ග:වස්තුගාථා: පි,326, 5-3 පුන්නක මානවක, පි.340
▼ මේ තෙරුන්ගේ අපදානය: ඛු.නි:අපදාන පාලිය 2-1: 402, පි.26.: පෙර දිවියක, වනගතව වාසය කරනවිට අපවත්වූ පසේබුදුන් වහන්සේගේ සිරුර ගරුසරු ඇතිව ආදාහන කරන අවස්ථවේදී ඒ ගැන සතුටට පත්වූ යක්ෂයෙක් අහසේ සිට සෑම කල්හිම ඔහුගේ නම පුණ්ණක වන බව පැවසිය. ඒ යහපත් කම්මය  නිසා බොහෝකල් දෙව් මිනිස් සැප ලබා ගෝතම බුදුන් දවස පුණ්ණක මානවක ලෙසින් ඉපදී දහම අසා බුදුන් සරණ ගියහ: “ කෙලෙශයෝ දවන ලදී, සියලු භවයෝ නසන ලදී, අනාසව, සුවපත්ව වෙසෙමි”.
▲ පුණ්ණ තෙර -Punna Thera: මේ තෙරුන් බුදුන් වහන්සේගෙන් ඉන්ද්‍රිය සංවරය ඇතිව වාසය කිරීම පිණිස අවවාද ලබාගැනිම,  පසුව සුනාපරන්ත දනව්වට වැඩම කර එහිදී 500 ක් පමණ උපාසකයන්ට දහම අවබෝධ කරවීම, අරහත්වය හා පරිනිබ්බානය පිලිබඳ විස්තර මෙහි දක්වා ඇත. සටහන: මේ තෙරුන්ගේ ඉවසීම පිළිබඳව බුදුන් වහන්සේ පැසසුම් කර ඇත:
	“සාධු සාධු පුණ්ණ, දහම හා උපසමය යන දෙකම ඇති ඔබට, සුනාපරන්ත දනව්වේ වාසය කිරීමට හැකිය”. සටහන:එසේ පැවසීමට හේතුව වුවේ සුනාපරන්ත දනව්වේ වාසින් දරුණු අය බව ප්‍රසිද්ධ නිසා බුදුන් වහන්සේ ඒ ගැන තෙරුන්ගෙන් විමසුවිට, තමාට ඕනෑම කරදරයක් විඳීමට හැකිබව එතුමා පැවසු නිසාය. මූලාශ්‍ර: සංයු.නි: (4) සළායතනසංයුත්ත: 1.9.5 පුණ්ණ සූත්‍රය, පි.158, ම.නි: (3) 3.5.3 පුණ්ණඕවාද සූත්‍රය, පි.562.
 ▼ මේ තෙරුන්ගේ ථෙර ගාථා: ඛු.නි: ථෙරගාථා:1.7.10.පි.64.
“ ශිලය අග්‍රය, උතුම් මිනිසුන්ටද දෙවියන්ටද ශිලප්‍රඥා ඇත. එමගින්, කෙළෙසුන් දිනා ගතිමි”.
▲ පුණ්ණජි තෙර-Punnaji Thera: බරණැස්නුවර සිටු පුතෙක් වූ මෙතුමා යසකුල පුත්‍ර තෙරුන්ගේ ගිහිකල මිතුරෙකි. තම මිතුරා පැවිදිවූ බව අසා සෙසු මිතුරන් තිදෙනා සමග පැමිණ, බුදුන් වහන්සේ වෙතින් දහම අසා පැවිදිව, උපසම්පදා ලැබ අරහත්වයට පත්වුහ. මූලාශ්‍රය:වින.පි: මහාවග්ගපාලි1: සිව්ගිහි යහළුවන්ගේ පැවිද්ද කථා, පි.116.
▲ පුණ්ණිය තෙර- Punniya Thera: මේ තෙරුන්,දහම් දේශනා අවබෝධය ගැන, බුදුන් වහන්සේගෙන් විමසීම මෙහි විස්තරකර ඇත. මූලාශ්‍රය: අංගු.නි: (5) 8 නිපාත: 8.2.9.2 පුණ්ණිය සූත්‍රය, පි. 364, (6) 10 නිපාත: 10.2.4.3 පුණ්ණිය සූත්‍රය, පි. 302.
▲පුණ්ණ මන්තානි පුත්‍ර තෙර- Puṇṇa Mantāṇiputta Thera: ධර්මකථික භික්ෂුන් අතරෙන් අග්‍රය. සටහන: ගිහිකල කපිලවස්තු නුවර වාසය කල බ්‍රාහ්මණයෙකි, අඤඤාකොණඩඤඤ තෙරුන්ගේ බෑණාය. බලන්න: EAN: note:82: p.585. මූලාශ්‍ර: අංගු.නි: (1) 1 නිපාත: එතදග්ග පාළිය සූත්‍ර, පි. 84, EAN:1:Foremost, p. 44.
▼පුණ්ණ මන්තානිපුත්ත තෙරුන් ගේ අවවාද අනුසාසනා, ආනන්ද තෙරුන්හට සෝතාපන්න වීමට උපකාරිවිය. මූලාශ්‍රය: සංයු.නි: (3): ඛන්ධසංයුත්ත:ථෙරවග්ග: 1.2.4.1 ආනන්ද සූත්‍රය, පි. 208.
▼ මේ තෙරුන් අරහත්වය ලබා බුදුන් වහන්සේ දැකීමට සැවැත්නුවරට පැමිණියහ. එහිදී, සැරියුත් තෙරුන් සමග පැවති ධම්ම සාකච්චාව ගැන මෙහි විස්තරාත්මකව පෙන්වා ඇත. බලන්න: ම.නි: (1) රථවිනීත සූත්‍රය.
▼  මේ තෙරුන්ගේ ථෙර ගාථා: ඛු.නි: ථෙරගාථා:1.1.4 පි.38.
“ ප්‍රඥාවන්ත, යථාබව දකින සත්පුරුෂයන් සේවනය කරන්න. අප්‍රමාදව, විචක්‍ෂණව, මහා ප්‍රඥාවෙන්, ගැඹුරුවූ, දුකසේ දැකියයුතු, නිපුනවූ, සියුම් අරුත – සිව්සස් අවබෝධ කරගනිති”.
▼ මේ තෙරුන්ගේ අපදානය: ඛු.නි: අපදානපාලි 1: 3, පි.94. “පදුමුත්තර බුදුන් වහන්සේ වැඩසිටි සමයේ මම වේදයේ පරතෙරට ගිය බ්‍රාහ්මණයෙක් වුහ. මම බුදුන් වහන්සේ කෙරේ පහැදී පෙර දිට්ඨිය පහකළෙමි”. බලන්න: උපාලි මහා තෙර.
▲ පිණ්ඩොල භාරද්වාජ තෙර- Piṇḍola Bhāradvāja Thera: සිංහ නාද කරන භික්ෂුන් අතරෙන් අග්‍ර තැන ලැබුහ. සටහන: ගිහිජිවිතයේදී මෙතුමන්, කොසම්බියේ උදෙන රජුගේ පුරෝහිත බමුණාගේ පුතාය. බලන්න: EAN: note: 81, p.585. මූලාශ්‍ර: අංගු.නි: (1) 1 නිපාත: එතදග්ග පාළිය සූත්‍ර, පි. 84, EAN:1:  XIV : Foremost, p. 44.
▼මේ තෙරුන්, පිරිපුන් බඹසර ජීවිතය ගෙනයාම පිළිබඳව බුදුන් වහන්සේ පෙන්වා දුන් කරුණු, කොසඹෑ නුවර උදේන (උදේනි) රජුට දේශනා කොට වදාළහ. එම දේශනාව අවසනයේදී, රජතුමා  බුදුන් සරණ ගියබව මෙහි පෙන්වා ඇත. මූලාශ්‍රය: සංයු.නි: (4): සළායතනසංයුත්ත: ගහපතිවග්ග: 1.13.4 භාරද්වාජ සූත්‍රය,පි.254.
▼මේ තෙරුන් ආරණ්‍යකබව, පිණ්ඩපාතිකබව, පාංශුකූලීකබව, තුන්සිව්රු දරනබව, අල්පේච්ඡබව, සන්තුෂ්ටිකබව, විරිය ඇතිබව, ධුතවාද බව අරහත් බව ආදී ගුණ මෙහි පෙන්වා ඇත. බුදුන් වහන්සේ එම තෙරුන්ගේ ගුණ ගැන උදානයක් වදාළහ. මූලාශ්‍රය: ඛු.නි: උදානපාලිය: 4.6 පිණ්ඩොල සූත්‍රය, පි.238.
▼  මේ තෙරුන්ගේ ථෙර ගාථා: ඛු.නි: ථෙරගාථා:2.1.2, පි.86.               “ කුලයන්හි යම් වන්දනා පුජා තිබේද, බුදුවරු ඒවා පිළිකුල්කටයුතු දේ ලෙසින් පෙන්වා ඇත, ඒවා උදුරාලිය නොහැකි සියුම් උලක් වැනිය. එයට හේතුව, සත්කාර ආදිය අනුවණ  පුද්ගලයාට ඉවත දැමීමට නොහැකි නිසාය”.
▼  මේ තෙරුන්ගේ අපදානය: ඛු.නි:අපදාන පාලිය1:8, පි.120. “පදුමුත්තර බුදුන් වහන්සේ හිමවතේ වැඩසිටින සමයේ අභීත සිහංයෙක්වූ වෙමි. මම බුදුන් වහන්සේට පියුමක් පුදා නමස්කාර කළෙමි. ඉන්පසු අනුමෝදනා වදාළ බුදුරදුන් මගේ අනාගත උපත් පවසා, අන්තිම ජාතියේ, ගෝතම බුදුන් සමයේ බ්‍රාහ්මණ කුලයේ උපත ලබා පැවිදිව පිරිනිවන් පාන බව වදාළහ”.
පල
▲ පලගන්ඩ තෙර- Palaganda Thera: මෙ තෙරුන් අනාගාමිව අවිහ බ්‍රහ්මලෝකයේ පහළවූ බව මෙහි දක්වා ඇත. මූලාශ්‍ර: සංයු.නි: (1): දෙවපුත්ත සංයුත්තය: 2.3.4 ඝටිකාර සූත්‍රය, පි. 40, ESN: 2: Devaputta samyutta: 24.4 Ghaṭīkāra, p. 201.
▲ පිලින්දවචඡ තෙර- Pilindavachcha Thera: දෙවියන්ට ප්‍රිය මනාපවූ-දේවප්‍රිය- භික්ෂුන් අතරෙන්, පිළින්දවච්ඡ තෙරුන් අග්‍රය. මූලාශ්‍ර: අංගු.නි: (1) 1 නිපාත: එතදග්ග පාළිය සූත්‍ර, පි. 84, EAN:1: Foremost, p. 44.
▼ මේ තෙරුන්, තමන් හා වාසය කරන සෙසු අයට වසල වාදයෙන් කථාකිරීම ගැන සංඝයා බුදුන් වහන්සේට පැමිණිලිකරඇත. ඒ අවස්ථාවේ බුදුන් වහන්සේ පෙන්වා දුන්නේ:  ඒ තෙර, පෙරපුරුද්ද නිසා එසේ කතා කරන බවද, එතුමන් අරහත්බව ලැබූ නිසා, සිතේ ද්වේශයක් නැතිබවය. සටහන: අටුවාවට අනුව පෙර ජිවිත 500 ක දී පමණ, බ්‍රාහ්මණ කුලයේ ඉපදී සිටි නිසා පුරුද්දට සෙසු අයට ‘වසල’ යයි ඇමතීමට පුරුදුවී ඇත. බලන්න: EAN:note:98.p.585. මූලාශ්‍රය:ඛු.නි: උදානපාලිය: 3.6 පිලින්දවචඡ සූත්‍රය, පි.212.
▼  මේ තෙරුන්ගේ ථෙර ගාථා: ඛු.නි: ථෙරගාථා:1.1.9 පි.40.
“ ස්වාගත බව ලබා, දුරාගතය හැර දමාඇත. වරදවාගත් සිතිවිලි මට නොමෑත. එයට හේතුව, ශ්‍රෙෂ්ඨවූ සිව්සස් දහම ලැබූ නිසාය”.
▼  මේ තෙරුන්ගේ අපදානය: ඛු.නි: අපදාන පාලිය1: 15, පි. 136, හා 391, පි.582. මෙතුමා, සුමේධ බුදුන් වහන්සේ පිරිනිවන් පෑ කල කරනලද ස්තුප පුජාව හා රහතුන්ට දන් දීම නිසා බොහෝ ජාතිවල දිව්‍ය ලෝක සැප සම්පත් ලැබු බව, පදුමුත්තර බුදුන් වහන්සේ ට මහා දන් දීම ආදී විස්තර මෙහි දක්වා ඇත.
පස
▲ පෝසාල (මානවක) තෙර-Posala Thera: බවාරි බ්‍රහ්මණ ගේ සිසුවෙක් මෙතුමා, ආකිඤචඤඤායතන ලාභීන් ගේ අධිමුත්තිය ගැන බුදුන් වහන්සේගෙන් විමසිය. උන්වහන්සේ වදාළ පිළිතුරු මෙහි විස්තර කර ඇත.
“...පොසාලයනි, තථාගතයන්,  ආකිඤචඤඤායතනයෙහි අධිමුක්තවූ එයම පරායන කොට ඇති පුද්ගලයා ගැන දනී...ඒ ආයතනයේ සංයෝජන විශිෂ්ඨ නුවණින් දැන නිමවූ බ්‍රහ්මචරියාව ඇති ...ඒ රහතුන්ගේ අරහත්ව ඥානය අවිපරිතය”. සටහන:බුදුන් වහස්නේ වදාළ දහම අසා මෙතුමා  ඇතුළු සෙසු සිසුන් හැමදෙනා බුදුසසුනේ පැවිදිවුහ.මූලාශ්‍රය: ඛු.නි.සුත්තනිපාත: පාරායනවග්ග:වස්තුගාථා: පි,326, 5-14 පොසාලමානවක,පි.362.
ඵ
ඵග
▲ ඵග්ගුන තෙර-Phagguṇa Thera: සැවැත්නුවර වාසය කරන අවස්ථාවේ මේ තෙරුන් බොහෝ සෙයින් ගිලන්වූ නිසා ආනන්ද තෙරුන් ගේ අයැදීම අනුව බුදුන් වහන්සේ එහි පැමිණ දහම් අනුසාසනා වදාළහ. ඒ දේශනාව අසා සතුටට පත් තෙරුන් අනාගාමිබව ලබා අපවත්වුහ. සටහන: සංයු.නි: (4) සළායතනසංයුත්ත:1.8.10 ඵග්ගුන සූත්‍රය, පි,144 මේ තෙරුන් ගැන දක්වා ඇත. මූලාශ්‍රය: අංගු.නි: (4) 6 නිපාත: මහාවග්ග: 6.2.1.2 ඵග්ගුන සූත්‍රය, පි.178.
බ
බක
▲බක්කුල තෙර -Bakkula Thera: නිරෝගිසුවය ඇති -අප්පාබාධා-භික්ෂුන් අතරෙන් බක්කුල තෙරුන් අග්‍රවේ. ළදරු වියේදී මාළුවෙක් විසින් ගිල ගත්තද අරුම පුදුම ලෙසින් ජීවිතය රැකුණි. වයස අවුරුදු 80 දී පැවිදිව,දින 7 කින් අරහත්බවට පැමිණියහ. බලන්න: EAN:note:107, p.585. මූලාශ්‍ර: අංගු.නි: (1) 1 නිපාත: එතදග්ග පාළිය සූත්‍ර, පි. 84, EAN:1:Foremost, p. 44.
▼ ම.නි: බක්කුල සූත්‍රයේදී, මේ තෙරුන් ඔහුගේ මිත්‍ර අචේල කස්සප හා පැවති සාකච්චාව පෙන්වා ඇත.
▼ මේ තෙරුන්ගේ ථෙර ගාථා: ඛු.නි: ථෙරගාථා:3.1.3 , පි.116.
“යම් තැනක සසරදුක නිරුද්ධ වේ නම් සම්බුදුන් විසින් දෙසන ලද ඒ ශෝකරහිත වූ රාගාදී රජස් රහිතවූ නිරුපද්‍රවූ නිවන ඒකාන්තයෙන්ම මනා සුවය වේ”.
▼ථෙර අපදානයේ, මෙතුමන් අනෝමදස්සි බුදුන් වහන්සේ සරණ යෑම, ඒ බුදුන් වහන්සේට බෙහත් ලබාදීමේ විපාක ආදිය විස්තරාත්මකව පෙන්වා ඇත. මූලාශ්‍රය: ඛු.නි:අපදානපාලි1: 366, පි.638.
බල
▲ බිලන්ගික  භාරද්වාජ තෙර- Bilangika Bharadvaja Thera
රජගහනුවර වැසි මෙතෙම, තම ගෝත්‍රයේ පිරිස බුදුන් වහන්සේ වෙත පැවිදිවීම ගැන කිපි උන්වහන්සේ හමුවට පැමිණ නිහඬව සිටියේය. ඔහුගේ සිත, තම සිතින් දුටු බුදුන් වහන්සේ මෙසේ වදාළහ:
       “යමෙක් නිරපරාධ, නිකෙලෙස් කෙනෙකුට අපරාධ කරන්නේ නම්, උඩු සුළඟට විසි කල සියුම් දුවිලි මෙන් එය ඔහු කරාම පැමිණේ…”
බුදුන් වහන්සේගේ දේශනාව අස පැහැදුන මෙතුමා, පැවිදිව අරහත්වය ලබා ගත්බව මෙහි දක්වා ඇත. මූලාශ්‍රය: සංයු.නි (1) :සගාථවග්ග: බ්‍රාහ්මණ සංයුත්ත: 7.1.4 බිලන්ගික සූත්‍රය, පි.318.
▲ බෙලට්ඨිසිස තෙර- Belatthisisa Thera: මේ තෙරුන්, ආනන්ද තෙරුන්ගේ උපාද්ද්‍යයා බව, එතුමන් බලවත් පිළිකා රෝගයකින් පෙළුන බව මෙහි දක්වා ඇත. මූලාශ්‍රය:වි.පි.මහාවග්ග පාලිය1, චීවරඛන්ධ, 7:පි.218
බහ
▲බාහිය තෙර-Bahiya thera: මේ තෙරුන් දහම ශ්‍රවනය කිරීමෙන් රහත්වුබව මෙහි දක්වා ඇත. සටහන: * මේ තෙරුන් බාහිය දාරුචාරිය රහතන්වහන්සේ නොවේ. මූලාශ්‍ර: සංයු.නි: (4) සළායතනවග්ග: වේදනාසංයුත්ත:ඡන්නවග්ග: බාහිය සූත්‍රය,  සංයු.නි: (5-1-) මහාවග්ග: සතිපට්ඨානසංයුත්ත:නාලකවග්ග: බාහිය සූත්‍රය.
▲ බාහිය දාරුචිරිය රහතන්වහන්සේ- Arahant Bahiya darichariya ක්‍ෂණික අභිඥා - ඛිප්පාභිඤඤා ලත් භික්ෂුන්  අතරෙන් බාහිය දාරුචිරිය රහතුන් අග්‍රවේ. බලන්න: අග්‍ර ශ්‍රාවක භික්ෂුන්, EAN:note: 99. p.585. මූලාශ්‍ර: අංගු.නි: (1) 1 නිපාත: එතදග්ග පාළිය සූත්‍ර, පි. 84, EAN:1:Foremost, p. 44.
▼ බුදුන් වහන්සේ වැඩසිටි සමයේ, තපස්ව්‍රතය දැරූ මොහු තමන් රහත්යයි සිතාගෙන ජීවත්විය. පෙර භවයක මිත්‍ර දෙවියෙක් ඔහු ගැන අනුකම්පා කර, බුදුන් වහන්සේ බැහැදැකීමට අනුබල දුන්හ.  බුදුන් වහන්සේ  දෙසු කෙටි දහම් පදයකින් අරහත් මගඵල ලැබ, කෙටි වේලාවකදී ගවදෙනක් ඇන අපවත්වුහ. චාරිත්‍ර අනුකුළව, පැවිදි බව නො ලැබුවද, මෙතුමා අරහත් භික්ෂුවක් බවද, එතුමන් වෙනුවෙන් ස්ථුපයක් සාදන්න යයි බුදුන් වහන්සේ අවවාද වදාළහ. බුදුන් වහන්සේ මේ තෙරුන්ට වදාළ කෙටි ගාථාව:
	“තස‍්මාතිහ තෙ බාහිය, එවං සික‍්ඛිතබ‍්බං: ‘දිට‍්ඨෙ දිට‍්ඨමත‍්තං භවිස‍්සති, සුතෙ සුතමත‍්තං භවිස‍්සති, මුතෙ මුතමත‍්තං භවිස‍්සති, විඤ‍්ඤාතෙ විඤ‍්ඤාතමත‍්තං භවිස‍්සති’ති. ...යතො ඛො බාහිය, දිට‍්ඨෙ දිට‍්ඨමත‍්තං... විඤ‍්ඤාතෙ විඤ‍්ඤාතමත‍්තං භවිස‍්සති, තතො ත්‍වං බාහිය න තෙන. යතො ත්‍වං බාහිය න තෙන, තතො ත්‍වං බාහිය න තත්‍ථ. යතො ත්‍වං බාහිය න තත්‍ථ, තතො ත්‍වං බාහිය නෙවිධ, න හුරං, න උභයමන‍්තරෙ. එසෙවන‍්තො දුක‍්ඛස‍්සා” ති.
“...බාහිය, ඔබ මෙසේ හික්මිය යුතුය: ‘දකිනා ලද දේහි (රූපයෙහි) දක්නා ලද්ද පමණකි, අසන ලද දේහි (ශබ්දයෙහි) අසන ලද්ද පමණකි,දන්නා ලද්දෙහි (ගන්ධ, රස, කයේ පහස) දන්නා ලද්ද පමණකි, සිතෙන් සිතන ලද්දෙහි, සිතන ලද්ද පමනකි... යම් කල්හි බාහිය, දකිනා ලදදෙයේ (රූපයෙහි) දක්නා ලද්ද පමණක් වන්නේද....ඒ හෙතුවෙන් ඔබ එහි නො බැඳුනු කෙනෙක් වේ. යම් කල්හි (ඒ ආයතන යන්හි) නො බැඳුන කෙනෙක් වේද, එම හේතුවෙන්, ඔබ මේ ලොව නො උපදින්නේය, පරලොව ද නො උපදින්නේය, දෙලොවම නො උපදින්නේය. මෙයම දුක කෙළෙවර වීමය”. බුදුන් වහන්සේ මේ රහතුන් ගැන මෙසේ වදාළහ:
	“ අර්ථ විරහිත ගාථාවෝ දහසක් වුවත් උතුම් නොවේ. එක් ගාථාවක් අසා,යම් පුද්ගලයෙක්  සන්සිදුනේද,  ඒ බඳු එක ගාථා පදය  ශ්‍රේෂ්ඨය”. බලන්න: ඛු.නි: උදාන පාලිය: 1.10 බාහිය සූත්‍රය, පි.170.
▼ අපදාන පාළියට අනුව බාහිය රහතුන්, බුදුන්වහන්සේ  වෙතින් දහම් අසා, රහත්මග ඵල ලබා, සැවත්නුවර සැරිසරන විට, ගවදෙනක විසින් ඇන පහරදී කසල ගොඩකට වැටුනහ. මරණාසන්නවූ, එඋතුමන්, එම තැන සිට, තම පෙර ජීවිතය පිලිබඳ තොරතුරු පැවසුහ.
	“ පදුමුත්තර බුදුරජානන් වහන්සේ පහලවූ කළ, මිනිසත්බව ලැබු මම ඒ මුනිදු දැකගැනීමට වාසනාවන්ත විය. ක්ෂනිකව දහම අවබෝධ කරගත් භික්ෂුවක් ගේ ගුණ, බුදුහිමි විසින් පසසමින් කල දේශනාව අසා මගේ සිත ඔද වැඩිණි. ඒ සතුටින් මම මහර්ෂි වූ,  ඒ උතුම් බුදුන්වහන්සේ හා ශ්‍රාවක සංඝයාට වත්පිළිවෙත් කර, සතියක් දන්පැන් පිලිගන්නවා, බුදුහිමි පා නැමැද එම තනතුර පැතුවෙමි. කාශ්‍යප බුදුහිමි දවස, පැවිදිවූ මම, බුදුහිමි පිරිනිවීමෙන් පසු සසුන පිරිහියන බව දැක, තවත් මිතුරු භික්ෂුන් සත් දෙනෙක් සමග පර්වතයකට නැග, මහා විරියෙන් යුතුව බවුන් වැඩූවෙමු. පිරිසිදු සිල් ඇතිව එසේ බුදුසසුන කල අප ඒ භවයෙන් චුතවී දෙව්ලොව පහළවූහ. සටහන: අටුවාවට අනුව, කස්සප බුදුන් වහන්සේ වැඩසිටි කල එකට මහණ දහම් පුහුණුකළ මිතුරන් ලෙසින් පෙන්වා ඇත්තේ: බාහිය, පුක්කුසාති, සභිය, දබ්බමල්ල පුත්ත කුමාර කස්සප තෙරුන්ය. මූලාශ්‍රය: ඛු.නි: අපදාන පාළි 2-1:536- බාහිය තෙර, පි. 338.
▲බාහුන තෙර- Bahuna Thera: තථාගතයන් කෙළෙස් වලින් මිදී වාසය කරන අන්දම ගැන, මේ තෙරුන් කළ විමසීමක් මත බුදුන් වහන්සේ මෙසේ වදාළහ:
“බාහුනය, දස දහමින් යුත්ව...1) රූපය 2) වේදනාව 3) සංඥා 4) සංස්ඛාර 5) විඥානය 6) ජාතිය 7) ජරාව 8) මරණය 9) දුක 10) කෙලෙශයන් ගෙන් වෙන්වී තථාගතයෝ වාසය කරති”. බලන්න: තථාගත. මූලාශ්‍රය: අංගු.නි: (6) 10 නිපාත: ථෙරවග්ග:10.2.4.1 බාහුන සූත්‍රය, පි.296.
▲ බ්‍රහ්මදේව තෙර -Brahmadeva Thera: සැවැත්නුවර බ්‍රාහ්මණ කුලයේ උපත ලබා, බුදුන් වහන්සේ සරණ ගිය මේ තෙරුන් අරහත්වය ලැබීම මෙහි දක්වා ඇත. සටහන: එම තෙරුන්ගේ මව බ්‍රහ්මදෙවියන් උදෙසා යාග හෝම පවත්වයි, ඒ බව දුටු සහම්පති බ්‍රහ්ම රාජයා, බ්‍රහ්මදේව තෙරුන් ගේ අරහත් ගුණ වර්-ණනා කර, එම තෙරුන්ට අග්‍ර භෝජනය පිරිනමා මතු සැප පිණිස පින් කිරීමට අවවාද කර ඇත. මූලාශ්‍ර:සංයු.නි: (1) සගාථවග්ග: බ්‍රහ්මසංයුත්ත: 6.1.3 බ්‍රහ්මදේව සූත්‍රය, පි.280, ESN:6: Brhmasamyutta:3.3 Brhmadeva, p.328,
භ
භග
▲ භගු තෙර- Bhagu Thera: මේ තෙරුන් කිම්බිල හා අනුරුද්ධ තෙරුන් හා එක්ව වාසය කර ඇත. බුදුන් වහන්සේ බාලකලොණකාර ගමට වැඩි අවස්ථාවේ මේ තෙරුන්හට අවවාද අනුසාසනා වදාළහ. බලන්න: ම.නි: (3) 3.3.8 උපකිලේශ සූත්‍රය, පි.360.
▼සක්මන් භාවනාව කරන අවස්ථාවේ නිදිමත ගතිය නිසා බිම පතිතවූ මෙතුමා, වීරිය ඇතිකර සක්මනේ යෙදිසිටින විට සිත සමාහිතව අරහත්වය ලැබූහ. මේ තෙරුන්ගේ ථෙර ගාථා: ථෙරගාථා1: 4.1.2 , පි.128. “...මගේ සිත කෙලේසුන්ගෙන් මිදුනේය, දහමේ සුදර්-මත්වය බලන්න, මා විසින් ත්‍රිවිධ විද්‍යාවෝ ලබනලදී, බුදුසසුන කරන ලදී". සටහන: මෙ තෙරුන්, නීලවාසි, සානවාසි, ගොපක, එළිකසන්දාන යන තෙරුන් සමග, පාටලීපුත්‍ර නුවර, කුක්කුටාරාමයේ වැඩ වාසය කල්බව මෙහි පෙන්වා ඇත. මූලාශ්‍රය: වි.පි:මහාවග්ග පාලි2,චීවරඛන්ධ,31,පි.224.
භද
▲භද්ද තෙර- Bhadda Thera: මේ තෙරුන්, ආනන්ද තෙරුන් සමග පැළලුප්නුවර (පටලිපුත්‍ර) කුක්කුටාරාමයේ වැඩ වාසය කිරීම හා ආනන්ද තෙරුන් මෙතුමාට බ්‍රහ්මචරියාව හා  අබ්‍රහ්මචරියාව පැහැදිලි කිරීම මෙහි දක්වා ඇත. සටහන: 3.3.1 සිල සූත්‍රය, පි.334, ආනන්ද තෙරුන්, මේ තෙරුන්ට කුසලසීලය පැහැදිලි කර ඇත. 3.3.2 ධිති සූත්‍රයේදී ධර්මයේ චිරස්ථායිබව පිණිස අදාළ කරුණු පැහැදිලි කර ඇත. මූලාශ්‍රය: සංයු.නි: (5-1) මග්ගසංයුත්ත:1.2.8 කුක්කුටාරාම සූත්‍රය, පි.54.
▲ භද්දිය (පස්වග) තෙර-Bhaddiya (Pasvaga) Thera: මෙතුමා පස්වග මහනුන්ගෙන් එක් නමකි. සිදුහත් තවුසා, ඉසිපතනයේ වැඩසිටි සමයේ සෙසු තවුසන් පස් දෙනා සමග එතුමන්ට ඇප උපස්ථානය කළහ. බුදුන් වහන්සේ පළමු දේශනාව වදාළ අවස්ථාවේ ඉසිපතන මිගදායේ වැඩසිටියහ, අනත්තලක්ඛණ දේශනාව අසා අරහත්වය ලැබුහ.පළමුව අරහත්වය ලැබූ ආරිය සංඝයා පස්දෙනාට ඇතුලත්වේ. බලන්න: පස්වග මහණුන්.
▲ භද්දිය කාළිගොධායපුත්ත තෙර -Bhaddiya Kāḷigodhāyaputta Thera: උසස්කුලවලින් පැවිදි භික්ෂුන් අතරෙන්, භද්දිය කාළිගොධාය පුත්ත අග්‍රවේ. එතුමන්, කපිලවස්තුනුවර කාළිගොධා නම් ශාක්‍ය කුල කාන්තාවගේ පුතණුවන්ය. අනුරුද්ධ තෙරුන් ගේ ගිහිකල මිතුරාය. ඔවුන් දෙනම එකමවර පැවිදි ජිවිතයට ඇතුල්වුහ.  බලන්න: EAN: note no 79, p. 585. සටහන: කාළිගොධා ශාක්‍ය කුල කාන්තාව ගැන බලන්න: උපග්‍රන්ථය:3. මූලාශ්‍ර: අංගු.නි: (1) 1 නිපාත: එතදග්ග පාළිය සූත්‍ර, පි. 84, EAN:1 Foremost, p. 44.
▼ භද්දිය තෙරුන්, ගිහිකල ශාක්‍ය රජෙක්වුහ. මහණ වීමෙන් තමන ලැබූ සුවය, ආරක්ෂාව  පිළිබඳව කළ විස්තරය මෙහි දක්වා ඇත. මූලාශ්‍රය: ඛු.නි:උදාන පාලිය: භද්දිය සූත්‍රය.
▼  මේ තෙරුන්ගේ ථෙර ගාථා: ඛු.නි: ථෙරගාථා:20.1.7, පි.242.
“මා විසින් ඇත්කඳ නැගී සැරිසරනලදය, සියුම් වස්ත්‍ර දරන ලදය, මනා මසින් හැනු හැල් බත් වළදන ලදී...අද, ශිලාදී ගුණයෙන් භද්‍රවූ, ශ්‍රමණ ධර්මයෙහි නිරතවූ පින්ඩආහාරයෙහි ඇලුන, උපාදාන රහිතවූ කාළිගොධාපුත්‍ර ඒ හද්දිය තෙමේ ධ්‍යාන කරති” .
▼ අපදාන පාලියේදී: පළමුව පදුමුත්තර බුදුන් සරණ යාම ආදී පෙර ජිවිත විස්තර දක්වා ඇත. බුදුන් වහන්සේට අහාර දාන, ආසන, ඇතිරිලි ආදී මහා දාන පින්කම් කළ බලයෙන් දිගු කලක් දෙව් මිනිස් සැප ලැබුහ. මූලාශ්‍රය: ඛු.නි: අපදාන පාලිය1: 43 කාළිගොධාපුත්‍ර හද්දිය ථේර අපදානය, පි. 198.
▲ භද්දජි තෙර- Baddaji Thera: මේ තෙරුන්, කොසඹෑනුවර, ඝෝසිතාරාමයේ ආනන්ද තෙරුන් හා වැඩ වාසය කිරීම, ආනන්ද තෙරුන්, ඔහුට ආසව ක්‍ෂයකිරීමේ උතුම්බව-අග්‍රබව දේශනා කිරීම මෙහි දක්වා ඇත. මූලාශ්‍රය:අංගු.නි: (3) 5 නිපාත: 5.4.2.10 භද්දජි සූත්‍රය, පි.348.
▼  මේ තෙරුන්ගේ ථෙර ගාථා: ඛු.නි: ථෙරගාථා:2.3.2 ,පි.98.
“ පෙරකල ‘පනාද’ නම් ප්‍රසිද්ධ රජෙක්විය. ඔහුගේ ප්‍රසාදය රනින් කර ඇත… ( බොහෝ විසිතුරුය)… ධජ බහුලය...සදහසක් නළුවෝ නැටුහ… ඒ රජ තෙමේය”.
▲භද්‍රාලි තෙර- Badrali Thera: බුදුන් වහන්සේ සංඝයාට, එකවේල භෝජනය- පෙර බත් වැළඳීම ට අවවාද වාදාළ අවස්ථාවේදී, මේ තෙරුන් එම අවවාදය පිළිනොගැනීම, පසුව ඒ ගැන පසුතැවිලිවී, බුදුන් වහන්සේගෙන් සමාව අයැදීම පිලිබඳ විස්තර මෙහි දක්වා ඇත. සටහන: මෙහිදී බුදුන් වහන්සේ, අජානිය අශ්ව උපමා ධම්ම පරියාය වදාළහ. මූලාශ්‍රය:ම.නි: (2) 2.2.5 භද්‍රාලි සූත්‍රය, පි.190.
▼  මේ තෙරුන්ගේ අපදානය: ඛු.නි: අපදානපාලිය 2-1: 411, පි.78.: සුමේධ බුදුන් වහන්සේ හිමවතට වැඩම කළ අවස්ථවේදී, උන්වහන්සේගේ කුටිය පිරිසිදු කර මල් අතුරා අලංකාර කිරීම, ඒ පින් බලයෙන් බොහෝ කල් දෙව්මිනිස් සැප විඳ, ගෝතම බුදුන් වහන්සේ වෙත පැවිදිවීම මෙහි විස්තර කර ඇත.
 “බුද්ධශ්‍රේෂ්ඨයන් වෙත පැමිණීම මට ස්වාගාතවිය...බුදු සසුන් කරන ලදී”.
▲ භද්දවග්ගිය ( කුමාර) තෙරුන්- Bhaddavaggiya Theras: තමන් සෙවීම- තමා ගැන සොයා බැලීම උතුම් සෙවීම යයි බුදුන් වහන්සේ මේ කුමාරවරුන්ට වදාළහ. බුදුන් වහන්සේ කෙරෙහි ප්‍රසාදය ඇතිකරගත් ඔවුන් පැවිදිවුහ. මූලාශ්‍ර:වින.පි : මහවග්ග පාලිය1: භද්දවග්ගිය කුමාරවරු, පි. 127.
▲ භද්‍රාවූධ (මානවක) තෙර-BadrawudaThera: බාවරී බ්‍රාහ්මණ ගේ සිසුවූ මෙතුමා ලෝකෝත්තර දහම ගැන බුදුන් වහන්සේ විමසීම හා උන්වහන්සේ වදාළ පිළිතුරු මෙහි දක්වා ඇත:
	“භද්‍රාවූධ, අතීත අනාගත වර්තමානය පිලිබඳ සෑමදේටම ඇති තන්හාව දුරලන්න, ඒවාට ඇති බැඳීමනිසා මාරයාගේ බැඳීමට හසුවේ”.  බලන්න: තණ්හාව. සටහන: බුදුන් වහන්සේ වදාළ දහම අවබෝධ කරගත් මෙතුමා හා අනිකුත් සිසු පිරිස බුදුසසුනේ පැවිදිවුහ. මූලාශ්‍රය: ඛු.නි.සුත්තනිපාත: පාරායනවග්ග:වස්තුගාථා: පි,326, 5-12 භද්‍රාවූධ මානවක, පි.358.
භණ
▲ භණ්ඩු භික්ෂුව-Bhikkhu Bhandu: ආනන්ද තෙරුන්ගේ ශිෂ්‍යයෙකි. ඔහුට දහම කථා කිරීම ගැන මානයක් තිබුබවද, බුදුන් වහන්සේගේ අවවාද අසා, සමාව ගෙන යහපත්වූ බව මෙහි දක්වා ඇත. මූලාශ්‍ර: සංයු.නි: (2): නිදානවග්ග:කස්සපසංයුත්ත: ඔවාද සූත්‍ර 3 කි, පි. 332, ESN:16:  Kassapasamyutta: Ekhortation 3 suttas, p. 813.
භර
▲ භාරද්වාජ තෙර- Bharadvaja Thera: මේ තෙරුන් බුදුන් සරණයෑම, පැවිදිවීම, රහත්බව ලැබීම ආදී විස්තර පිණිස. බලන්න: වාශිෂ්ඨ තෙර.
▲ මේ තෙරුන්ගේ ථෙර ගාථා: ඛු.නි:ථෙරගාථා:2.3.9, පි.102.
“ මාර සේනාව දිනන ලද අග්‍ර මාර්ගයේ ප්‍රඥාව ලැබූ වීරයෝ (බුද්ධ ශ්‍රාවකයෝ) ගිරිගුහාවේ සිංහයන් ලෙසින් අභීත නාදය කරති”.
▲ භාරද්වාජ (රජගහනුවර) ග්‍රෝත්‍රික තෙර- Bharadvaja gothrika Thera: රජගහනුවර බ්‍රාහ්මණයෙක්වූ මොහු, තම බිරිඳ ධනංජනි බැමිණිය බුදුගුණ පැවසීම නිසා කිපී බුදුන් වහන්සේ බැහැදකිමට පැමිනිණ මෙසේ ඇසුහ: “ කුමක් නසා සුවසේ සිටීද…?” බුදුන් වහන්සේ මෙසේ වදාළහ:
	“...ක්‍රෝධය නසා සුවසේ සිටි, ක්‍රෝධය නසා ශෝක නොකරයි, දුක් විපාකයට මුල්වූ, මිහිරි අග ඇති ක්‍රෝධය නැසීම අරියෝ පසසති...”	 බුදුන් වහන්සේ වදාළ දහම් කරුණු අවබෝධව, පැවිදිවූ මෙතුමා , අරහත්වයට පත්වූ බව මෙහි දක්වා ඇත. මූලාශ්‍රය: සංයු.නි: (1) සගාථවග්ග: බ්‍රාහ්මණසංයුත්ත: 7.1.1 ධනඤජානි සූත්‍රය, පි.312.
▲ භාරද්වාජ (කෝසලදනව්වේ) ග්‍රෝත්‍රික තෙර- Bharadvaja gothrika Thera: ගිහිකල කොසොල් දනව්වේ කෘෂිකර්මාන්තයෙන්  ජීවත්වූ මොහුගේ ගව රැල වනයේ ආතරමංවිය. උන් සොයමින් යන ඔහුට වන ලැහැබක වැඩ හුන් බුදුන් වහන්සේ දැකීමට ලැබිණ. තමන්ට ගිහිගෙදර ඇති කරදර: ගවයන් අතරමංවීම, ධාන්‍යාගාරය හිස්බව හා එහි බොහෝ මියන් ඇතිබව, බොහෝ දරුවන් ඇතිබව, බිරිය ගරු සැලකිලි නොකරන බව… ගැන බුදුන් වහන්සේට පැවසු ඔහු, “මේ මහණ තෙමේ සුව ඇත්තෙක් ය යි’ පැවසිය. ඉන්පසුව බුදුන් වහන්සේ එවැනි ගිහිගෙදර කරදර බැඳීම් තමන්ට නොමැතිබව පෙන්වා දුන්විට, බුදුන් වහන්සේ කෙරහි මහා සැදැහැබවක් ඇතිකරගත් ඒ බමුණා මෙසේ පැවසිය:
“ ...මං මුලාවූ කෙනෙකුට මග පෙන්වා දෙන සේ….අඳුරෙහි සිටින කෙනෙකුට පහන් එළියක් දෙන සේ...ඔබ වහන්සේ මට දහම පෙන්වා දෙනලදී, මම තිසරණය සරණ යමි….”. මෙතුමා පැවිදිව, අරහත්වය ලැබූ බව මෙහි දක්වා ඇත.
මූලාශ්‍රය: සංයු.නි: (1) සගාථවග්ග: බ්‍රාහ්මණසංයුත්ත: 7.1.10 බහුධිති සූත්‍රය, පි.328
ම
මග
▲ මාගන්දිය තෙර- Magandiya Thera: කුරුජනපදයේ, පරිබ්‍රාජකයෙක් ලෙසින් පෙරදී වාසය කල සමයේ බුදුන් වහන්සේ ගැන පැහැදීමක් නොවිය, උන්වහන්සේ සැතපුන තණ ඇතිරිය පවා දැකීම ප්‍රසන්න නොවේ යයි පැවසුහ. මේ සූත්‍රයේ  බුදුන් වහන්සේ ඔහුට වදාළ දහම් කරුණු අවබෝධ කර, උන්වහන්සේ කෙරහි ශ්‍රද්ධාව පිහිටුවා පැවිදි බවට පත්වී, අරහත්වය ලබා සසර දුකින් මිදුනේය. මූලාශ්‍රය: ම.නි: (2) මාගන්දිය සූත්‍රය, පි.304.
▲මිගජාල තෙර-Migajala Thera: විසාකා සිටුදුවගේ (උපාසිකාව) හා මිගාර සිටුවරයාගේ පුතෙකි. බුදුන් වහන්සේ:
“තණ්හා නිරෝධය, දුක්ඛ නිරෝධය”. යයි දේශනා කරනලද දහම පසක් කොට අරහත්මග ඵල ලබාගති.  එකලාව වසනසුළු හෙවත් ඒකවිහාරි වාසය ගැන මිගජාල තෙරුන්ට බුදුන් වහන්සේ මෙහිදී පෙන්වා ඇත මූලාශ්‍රය: සංයු.නි (4) සළායතනසංයුත්ත: මිගජාල වග්ග:මිගජාල සූත්‍ර 2, පි.106.
▼  මේ තෙරුන්ගේ ථෙර ගාථා: ඛු.නි: ථෙරගාථා:6.1.8, පි.158.
“පසැස් ඇති සුරියබන්ධුවූ බුදුරදුන් විසින් හැම සංයෝජනයන් ඉක්මගිය, සසර වටය නසනසුලු ආරියමග මොනවට දෙසන ලදී...”
මඝ
▲ මේඝිය තෙර- Megiya Thera: බුදුන් වහන්සේගේ ගේ උපස්ථායකවූ මේ තෙරුන්, උන්වහන්සේගේ අවවාද නොසලකා භාවනාව පිණිස වෙනත් තැනකට වැඩම කල විස්තරය මේ සූත්‍රයේ දක්වා ඇත. සටහන: මෙයට සමාන විස්තරයක් මේ සූත්‍රයේ ද පෙන්වා ඇත:ඛු.නි: උදානපාලිය: 4.1 මේඝිය සූත්‍රය. මූලාශ්‍රය: අංගු.නි: (5) 9 නිපාත: සම්බෝධිවග්ග: 9.1.1.3 මේඝිය සූත්‍රය, පි.394.
▼  මේ තෙරුන්ගේ ථෙර ගාථා: ඛු.නි: ථෙරගාථා:1.7.6.,පි.64,
“ සියලු ධර්මයන්ගෙන් පරතෙරට ගිය මහාවීරවූ සර්වඥයන් වහන්සේ මට අවවාද කළහ, මම උන්වහන්සේගේ ගේ දහම අසා සිහිය ඇතිකර ගතිමි. මා විසින් ත්‍රිවිද්‍යාව ලබනලදී, බුදුසසුන කරනලදී”.
▲ මෝඝරාජ තෙර- Mogharaja Thera: දළචීවර දරන භික්ෂුන් අතරෙන් අග්‍ර මොඝරාජ තෙරුන්ය. මෙතුමා බාවෙරි බ්‍රාහ්මණ ගේ සිසුන් 16 දෙනාහෙන් කෙනෙකි. බුදුන් වහන්සේ හමුවී, දහම් පැන අසා සැදැහැව ඇතිකරගෙන පැවිදිවුහ. බලන්න:  EAN: note:115, p.586. මූලාශ්‍ර: අංගු.නි: (1) 1 නිපාත: එතදග්ග පාළිය සූත්‍ර, පි. 84, EAN:1: Foremost, p. 44.
▼මෝඝරාජ තෙරුන්, පැවිදිවීමට පෙර, මෝඝරාජ මානවක පුත්‍ර ලෙසින් බුදුන් වහන්සේගෙන්, මාරයා ඉක්මවා යාම පිළිබඳව විමසීම දක්වා ඇත- මාරආධිපත්‍යයෙන්- මෘතරාජ මිදීම ගැන බුදුන් වහන්සේ විමසීම හා උන්වහන්සේ වදාළ පිළිතුරු මෙහි දක්වා ඇත:
“මෝඝරාජ, ...සෑම කල්හිම සතියඇතිව (ස්මෘතිමත්ව) සක්කාය දිට්ඨිය දුරුකොට, ලෝකය ශුන්‍ය යයි බලන විට මාරආධිපත්‍යය ඉක්මවා ඇත”. මූලාශ්‍රය: ඛු.නි.සුත්තනිපාත: පාරායනවග්ග:වස්තුගාථා: පි,326, 5-15 මෝඝරාජ මානවක,පි.364.
▼ බුදුන් වහන්සේ මේ තෙරුන්ට සර්වඥයන් ගේ ගුණ හා එතුමන් නමස්කාර කරන භික්ෂුන් පැසසිය යුතුය යි වදාළහ. මූලාශ්‍රය: සංයු.නි: (1) දේවතාසංයුත්ත: 1.4.4. නසන්ති සූත්‍රය, පි.66.
▼  මේ තෙරුන්ගේ ථෙර ගාථා: ඛු.නි: ථෙරගාථා:2.5.4. පි.112.
“රළු සමක් ඇති, භද්‍රවූ සිතක් ඇති, මෝඝරාජ, සමාහිත සිත් ඇතිව, පැවිදිව, සෙනසුන්වලට නොපිවිස හිමවැටෙන සීතවූ රැය මුළුල්ලේ කෙසේනම් ජීවිතය පවත්වා ගත්තේද?”.
▼  මේ තෙරුන්ගේ අපදානය: ඛු.නි: අපදානපාලිය 1: 35, පි.183, අපදාන පාලිය 2-1: 540, පි.362. අත්ථදස්සී බුදුන් වහන්සේගේ සමයේ බ්‍රාහ්මණ ගුරුවරයෙක්විය, බුදුන් වහන්සේ , සඟ පිරිස සමග වීථි සංචාරය කරන අවස්ථාවේ උන්වහන්සේ දැකීමෙන් සිත පහදවා මෙසේ බුදුගුණ පැවසිය:
“… අඳුරෙන් ගැවසීගත් මේ ලෝකය ඔබ වහන්සේ නගා සිටුවනසේක, ඔබ වහන්සේගේ දහම අසා සැකය නමැති සැඬපහර තරණය කරති…” ඉන්පසු බුදුන් වහන්සේට දඬුවෙල්බෑ මීපැණි පුජා කළහ. බුදුන් වහන්සේ ගැන ප්‍රසාදයට පත්වීම, උන්වහන්සේට සුමධුර දාන පිළිගැන්වීම ආදී යහපත් කම්ම ඵල විපාක නිසා බොහෝ ජීවිතවල දෙව්, මිනිස්, රජ සැප ලැබෙන බව, අවසානයේදී ගෝතම බුදු සසුනේ බුද්ධ ශ්‍රාවකයෙක් වෙනබව බුදුන් වහන්සේ අනුමෝදනා වදාළහ. සටහන: ගෝතම බුදුන් දවස, කැත් කුලයේ උපත ලැබූ මෙතුමා, පිය රජගේ ඇවෑමෙන් රජවීය,  දරුණු කුෂ්ඨ රෝගයක් නිසා ශරීරයේ දොස් දෑක රජසැප හැර බාවරී බ්‍රහ්මණගේ සිසුවෙක් විය. මෙතුමා මෙසේ වදාළහ:
“ ක්ෂිනවූ පුණ්‍ය පාප ඇත්තෙමි, සියලු රෝගයන්ගෙන් වෙන්වූවෙමි, දර නොමැති ගින්නක් මෙන් ආසව රහිතව පිරිනිවන් පාමි”.
මත
▲ මෙත්තගු (මානවක) තෙර-Mettagu  Thera: ගිහි ජිවිතයේ බාවරී බ්‍රාහ්මණ ගේ සිසුවූ මොහු, දහම් කරුණු පිළිබඳව බුදුන් වහන්සේ විමසුහ:
“...ඔබවහන්සේ...ඥානයේ පරතෙරට පැමිණියහ...ලෝකයේ ඇති දුක කෙසේ උපන්නේද?...” සියලු දුක් තණ්හාව මුල් කර ඇත යයි බුදුන් වහන්සේ පෙන්වා ඇත. දහම අවබෝධ කර පැවිදිවුහ. මූලාශ්‍රය: ඛු.නි.සුත්තනිපාත: පාරායනවග්ග:වස්තුගාථා: 5-4 මෙත්තගුමානවක, පි,364.
▼  මේ තෙරුන්ගේ අපදානය: ඛු.නි: අපදානපාලිය 2-1:403, පි.28.: සුමේධ බුදුන් දවස හිමවතේ තවුසෙක් ලෙසින් වාසය කිරීම, එහිදී බුදුන් වහන්සේ දැක පැහැදී ගිතෙල් දානයක් පිරිනැමීම, ඒ පුණ්‍ය කම්මය හේතුකොට දිගු කාලයක් දෙව් මිනිස් සැප විඳ ගෝතම බුදුන් දවස උපත ලැබීම. “බුද්ධශ්‍රේෂ්ඨයන් වෙත පැමිණීම මට ස්වාගතවිය, ත්‍රිවිද්‍යා ලබනලදී, බුදු සසුන කරන ලදී”.
මල
▲ මාලුන්ක්‍යයපුත්ත තෙර-Mālunkyāputta Thera: මේ තෙරුන් බුදුන් වහන්සේ සමීපයෙහි වැඩ වාසය කිරීම, අරහත්වය ලබා ගැනීම ආදී විස්තර මේ සූත්‍රයන්හි දක්වා ඇත. මූලාශ්‍ර: අංගු.නි: (2) 4 නිපාත: 4.6.4 මාලුඬක්‍ය පුත්ත සූත්‍රය, පි.498., සංයු.නි: (4) සළායතනවග්ග: වේදනාසංයුත්ත:1.10.2 මාලුඬක්‍ය පුත්ත සූත්‍රය, පි.181,ම.නි: (2) 2.2.4 මහා මාලුන්ක්‍යයපුත්ත සූත්‍රය,පි.104 හා 2.2.3 චූල මාලුන්ක්‍යයපුත්ත සූත්‍රය,පි.167.
▼  මේ තෙරුන්ගේ ථෙර ගාථා: ඛු.නි: ථෙරගාථා:6.1.5 පි.156,2015, පි.234. “ප්‍රමාදවූ සත්‍ව්යාගේ තණ්හාව මාලුවා වැලක් මෙන් වැඩේ. හෙතම වනයෙහි ඵල සොයායන වඳුරාමෙන් භවයෙන් භවයට දිව යයි”.
මහ
▲මහක තෙර-Mahaka Thera: මහක තෙරුන්, මචඡිකාසණ්ඩයේ, චිත්ත ගහපතිගේ, අම්බාටක නම් වනයේ වැඩවසන සමයේ ඍද්ධි පෙළහර පෑ බව මේ සූත්‍රයේ පෙන්වා ඇත. මූලාශ්‍රය: ස.නි:චිත්තසංයුත්ත:7.1.4 මහක සූත්‍රය, පි.558.
▲ මහා කච්චායන තෙර -Mahākaccāna Thera: මහා කච්ච්චාන තෙරුන් අවන්ති ප්‍රදේශයේ බ්‍රාහමණ කුලයක් උපත ලබා ඇත. සියලු යස ඉසුරු හැර බුද්ධ ශ්‍රාවකයෙක්වුහ. බුදුන් වහන්සේ කෙටියෙන් වදාළ දහම විස්තරාත්මකව අරුත් දැක්වීමේ කුශලතාවය ඇති ( සංඛිත්තෙන භාසිතස්ස විත්ථාරෙන අත්ථං විභජන්තානං) භික්ෂුන් අතරින්, මේ තෙරුන් අග්‍රය. මූලාශ්‍ර: අංගු.නි: (1) 1 නිපාත: එතදග්ග පාළිය සූත්‍ර, පි. 84, EAN:1: Foremost, p. 44. සටහන්: * මහා කච්ච්චාන තෙරුන් අරුත් විග්‍රහ කරනලද ප්‍රසිද්ධ සූත්‍ර දේශනා:  ම.නි: මධුපිණ්ඩික සූත්‍රය. සංයු.නි: (3): ඛන්ධවග්ග: නකුලපිතුවග්ග: 1.1.1.3  හලිද්දාකාණි සූත්‍රය: මෙහිදී බුදුන් වහන්සේ, මාගන්දිය බ්‍රාහ්මණට දේශනා කරනලද දහම් කරුණු, මහාකච්චායන තෙරුන් විසින් විස්තරාත්මකව පෙන්වා ඇත. බලන්න: ඛු.නි:සු.නි: අට්ටකවග්ග:4-9 මගන්දිය සූත්‍රය, පි.284.,අංගු.නි:10 නිපාත: 10.1.3.6.කාලී සුත්‍රය. ** ම.නි: මධුර සූත්‍රයේ: මහා කච්ච්චාන තෙරුන් හා මධුරාපුර, අවන්තිපුත්‍ර රජතුමා හා සතර කුලයන් පිලිබඳ වූ සංවාදයක් දක්වා ඇත. මහා කච්ච්චාන තෙරුන් ගේ දේශනය අවසානයේ දී රජතුමා බුදුන් සරණ ගියහ. බලන්න:ම.නි: මධුරා සූත්‍රය.
▼ මහා කච්ච්චාන තෙරුන්ගේ ගුණ කථනය: එක් සමයක, මහා කච්ච්චාන තෙරුන්, මධුරා පුරයේ, ගුන්දා වනයේ වැඩ සිටින සමයේ, ඒ රට රජවසිටි අවන්තිපුත්‍ර රජතුමා මෙසේ පැවසුහ:
	“...ශ්‍රමණ කච්ච්චාන තෙරණුවන් ගැන මෙවන් කල්‍යාන කිර්ති ශබ්දයක් උස්‌ව පැතිරේ: එතුමන්, පණ්ඩිතය, ව්‍යක්තායහ, නුවණැතියහ, බහුශ්‍රැතයහ, චිත්‍රකථිකය, කල්‍යාන වදන ඇතියහ. වැඩිහිටි අරහත්ය...”. සටහන: මේ සූත්‍රය මහා කච්ච්චාන තෙරුන් දේශනා කර ඇත්තේ බුදුන් වහන්සේගේ පරිනිබ්බානයෙන් පසුවය.බලන්න:ම.නි: මධුරා සූත්‍රය.
▼ විස්තර පිණිස බලන්න: මහා කච්චායන භද්‍දේකරත්ත සූත්‍රය, ම.නි, මහා කච්චායන සූත්‍රය.
▼ මෙතුමා, ලෝහිච්ච බමුණාට ධර්මය දේශනා කොට ඔහු ගිහි උපාසකයෙක් කිරීම මෙහි විස්තරකර ඇත. මූලාශ්‍රය: සංයු.නි: (4): සළායතනවග්ග:වේදනාසංයුත්ත: ගහපතිවග්ග: 1.13.9 ලෝහිච්ච සූත්‍රය, පි.266.
▼  මෙතුමා සංඝයාට අවකශාධිගමය- ෂඩ් අනුස්මෘති පිළිබඳව වදාළ විස්තරය මෙහි දක්වා ඇත. බලන්න: අවකාශාධිගමය. මූලාශ්‍රය: අංගු.නි: (4) 6 නිපාත:අනුත්තරියවග්ග: 6.1.3.6 මහා කච්චාන සූත්‍රය, පි.78.
▼  මේ තෙරුන්ගේ ථෙර ගාථා: ඛු.නි: ථෙරගාථා:8.1.1. පි.176.
“සප්‍රාඥ තෙමේ ධනයෙන් පිරිහුණද ජිවත්වේ, එහෙත්, ප්‍රඥාව නොලැබ ධනය ඇතිවිට එය ජීවත්වීම නොවේ”.
▼  මේ තෙරුන්ගේ අපදානය: ඛු.නි: අපදාන පාලිය 1:33, පි.178, අපදානපාලිය 2-1, පි.312.: පදුමුත්තර බුදුන් දවස, උන්වහන්සේට සත් රුවනින් කළ අසුනක් හා රන් ධජ පුජා කළහ, එම පුණ්‍ය කම්මයේ  මහිමයෙන් දිගුකලක් දෙව් සැප හා රජ සැප ලැබුහ. ගෝතම බුදු සසුනේ සැකෙවින් දෙසන ලද දහම් පද විස්තරාත්මකව දැක්වීමට අග්‍ර වන්නේය යයි පදුමුත්තර බුදුන් වහන්සේ අනුමෝදනා වදාළහ.ගෝතම බුදුන් දවස, උදේනි නුවර, චන්ඩප්‍රදෝත රජුගේ ත්‍රිටවච්ඡ පුරෝහිත බමුණාගේ හා චන්දිමා බැමිණියගේ  පුතුව, රන්පැහැ සමක් ඇතිනිසා කච්චායන ලෙසින් හැඳින්වීම, වේදයේ පර තෙරට යාම, රජුගේ නියමයෙන් බුදුන් වහන්සේ බැහැදැකීම, නිමල බුදු වදන් අසා තමන් කැටිව ආ සත්දෙනා සමග පැවිදිවීම විස්තර කර ඇත.
▲ මහා කොට්ඨිත තෙර -Mahākoṭṭhita Thera: බුදුන් වහන්සේ, පිළිසිඹියා (පතිසම්බිදා -analytical knowledge) ලත් භික්ෂුන් අතරෙන් මහා කොට්ඨිත තෙරුන්, අග්‍ර යයි වදාළහ. බලන්න: අග්‍රතම ශ්‍රාවකයන්, EAN:note:101, p.585.මූලාශ්‍ර: අංගු.නි: (1) 1 නිපාත: එතදග්ග පාළිය සූත්‍ර, පි. 84, EAN:1:Foremost, p. 44. සටහන: ම.නි. මහාවේදල්ල සූත්‍රයේ, මෙතුමන් හා සැරියුත් තෙරුන් අතරවූ දහම් කතාවක විස්තර දක්වා ඇත.
▼ මේ තෙරුන්ගේ ථෙර ගාථා: ඛු.නි: ථෙරගාථා:1.1.2  පි.35.
“සන්සුන් ඉඳුරන් ඇති පවින් වැලකුණු නුවණින් පිරික්සා බලන සුළු, උඩඟු නැති මේ මහණ, සුළඟින් රුක් පතක් පතිත කරන ලෙසින්, පාප ධම්ම දුරු කර ඇත”
▼ මේ තෙරුන්ගේ අපදාන: ඛු.නි: අපදාන පාලිය 2-1:537, පි.346.
පදුමුත්තර බුදුන් දවස, හංසවතිනුවර, වේදයේ පර තෙරට පැමිණි බ්‍රාහ්මණයෙක්වී සිටීම, බුදුන් වහන්සේ බැහැදැක දහම් අසා සතුටට පත්වීම, පිළිසිඹියාවෙන් අග්‍ර ශ්‍රාවකයෙක් දැක ඒ තනතුර පැතීම, බුදුන් වහන්සේ හා සංඝරත්නයට මහා දාන පුජා කිරීම, ඉන් පසූ පුණ්‍ය බලයෙන් බොහෝ වාරවල දෙව් මිනිස් සැප ලැබිම, ගෝතම බුදුන් දවස ධනවත් බමුණු කුලයක උපත ලැබීම, පියා අස්සල්යාන බ්‍රහ්මණ දහම අසා අරහත්විම, බුදුන් වහන්සේ වෙත පැවිදිවීම, මහා මුගලන් තෙර ආචාර්-යවරයාවීම, සැරියුත් මහා තෙරුන් උපාධ්‍යායා වීම ආදී විස්තර දක්වා ඇත.
▲ මහා කප්පින තෙර- Mahākappina Thera: භික්ෂුන්හට ඔවාද-අවවාද දෙන භික්ෂුන් අතුරින් මේ තෙර අග්‍ර වේ. ගිහි ජීවිතයේදී ප්‍රත්‍යන්ත ජනපදයක්වූ කුක්කුටවත්ති යේ රජෙක්ව සිට, දහම අසා පැහැදී රාජ්‍ය හැරදමා, බොහෝ පිරිස හා අගබිසව අනෝජා සමග බුදුන් වහන්සේ බැහැදැක පැවිදිවූහ. මෙතුමා, ‘එහි භික්ඛු’ බවින් පැවිද්ද හා උපසම්පදාව ලැබුහ. බලන්න: EAN: note no.112, p.586, ESN: note: 400, p.991. මූලාශ්‍ර: අංගු.නි: (1) 1 නිපාත: එතදග්ග පාළිය සූත්‍ර, පි. 84, EAN:1:Foremost, p. 44.
▼බුදුන් වහන්සේ මහා කප්පින තෙරුන් ගේ ගුණ මෙසේ වදාළහ:
“...මහණෙනි, තෙල මහණ මහත් ඍද්ධි ඇත්තෙකි, මහා ආනුභාව ඇත්තෙකි, ඔහු විසින් නොලත් සමාපාත්තියක් දැකීම සුලභ නොවේ... මග බඹසර අවසන්කොට මේ අත් බවයේදීම, විශිෂ්ඨ ඥානය ලබා අරහත්වය සාක්ෂාත් කර ඇත...”. මූලාශ්‍ර: සංයු.නි: (2) නිදානවග්ග:භික්ඛුසංයුත්ත: 9.1.11 මහා කප්පින සූත්‍රය, පි.460.
▼ මහා කප්පින තෙරුන් ආනාපානසති සමාධිය බහුල කළනිසා, කාය කම්පනයක් නොමැතිව වැඩසිටින බව මෙහි දක්වා ඇත. මූලාශ්‍රය: සංයු.නි: (5-2 ) මහාවග්ග: භික්ඛුසංයුත්ත:10.1.7 කප්පින සූත්‍රය, පි.395.
▼සංයු.නි: (1): බ්‍රහ්මසංයුත්ත:  6.1.4 අපරාදිට්ඨි සූත්‍රය, පි:286, බුදුන් වහන්සේ බඹ ලොවට වැඩම කළ අවස්ථාවේ, මේ තෙරුන් ඉදු බලයෙන් එහි පැමිණීම දක්වා ඇත.
▼  මේ තෙරුන්ගේ ථෙර ගාථා: ඛු.නි: ථෙරගාථා:10.1.3 ,පි.188.
“...යමකු විසින බුදුන් වහන්සේ දෙසු පරිදි ආනාපානසතිය සම්පුර්න කොට වඩන ලද්දේද, හෙතම වලාකුළු වලින් මිදුන සඳ මෙන් මෙලොව බබලවයි”.
▼  මේ තෙරුන්ගේ අපදානය: ඛු.නි: අපදාන පාලිය 2-1:533. පි.322. පදුමුත්තර බුදුන් දවස හංසවතී නුවර නීතිවිශාරද ඇදුරෙක්ව සිටීම, බුදුන් වහන්සේ, භික්ෂූන්ට ඕවාද දෙන අයගෙන් අගතැන්පත් ශ්‍රාවකයෙකුගේ ගුණ වනනණු  අසා ඒ තනතුර ලැබීමට කැමතිවීම, බුදුන් වහන්සේට මහා දාන පිංකම් කර එම තනතුර පැතීම ආදී විස්තර මෙහි දක්වා ඇත. බොහෝ සැප ජිවිත ලැබ බරණැස් නුවර පේෂකාර කුලයක උපත ලබා , පවුල හා දහසක් පිරිවර සමග, 500ක් පසේ බුදුවරුන්ට උපස්ථාන කිරිම, ඒ භවයෙන් චුතව, ඔවුන් සැම තව්තිසාවෙහි පහළවීම, ඉන්පසු ගෝතම බුදුන් දවස හිමවත අසල කුක්කුට පුරයේ කප්පින නම් රජ වීම, පෙරසිටි පිරිස එහි ඇමතිවරුවීම, ඒ රටට පැමිණි වෙළඳුන් බුදුගුණ අසා ගිහිගෙයින් නික්මීම, මහා  ගැඹුරු චන්ද්‍රභාගා නදිය බුදුගුණ මෙනෙහිකර තරණය කිරීම, බුදුන් වහන්සේ බැහැදැක පිරිස සමග පැවිදිවීම, ඒ දහසක් සංඝයාට, අනුසාසනා කර ඔවුන්ටද අරහත් ඵලය ලැබීමට උපකාරිවීම  ආදී විස්තර මෙහි දක්වා ඇත.
▲ මහා කාශ්‍යප තෙර-Mahakassapa Thera: භාග්‍යවතුන් වහන්සේ ධුතාංග පුහුණුව (ධුතවාද-තපස්කම්-ascetic practices) ලැබූ භික්ෂූන් අතරෙන්, මහා කාශ්‍යප තෙරුන් අග්‍රබව වදාළහ. බුදුන් වහන්සේගේ ගේ පිරිනිවීමෙන් පසු, සාසනය ආරක්ෂා කිරීම පිණිස, ප්‍රථම සංඝායනාව පැවැත්වීමට මුලිකව කටයුතු කලේ මහා කස්සප රහතුන්ය. ගිහිකල මහා ධනය ඇති පිප්පිලි සිටුවරයාවිය. භික්ෂුණියන් අතර, පෙර ජිවිත දැකීමේ නුවණින් අග්‍රවූ මහා භද්දකපිලානි තෙරණිය, මෙතුමන්ගේ ගිහි ජිවිතයේ බිරිඳ වුවාය. බලන්න: EAN, notes: 77, p 584. මූලාශ්‍ර: අංගු.නි: (1) 1 නිපාත: එතදග්ග පාළිය සූත්‍ර, පි. 84, EAN:1 : Foremost, p. 44.
▼ මහා කාශ්‍යප තෙරුන් දෙවියන් දෙන දානය නොගෙන, දුගී ජනයා ගෙනෙන් දානය ගැනීම පිලිබඳව මෙහි දක්වා ඇත. බුදුන් වහන්සේ එම කරුණ දැන, තෙරුන්ගේ ගුණ මෙසේ වදාළහ:
“අනේකුන් පෝෂණය නොකරන, ප්‍රසිද්ධවූ, ඉන්ද්‍රය සංවරය ඇති, විමුක්ති සාරය ලැබූ, ක්ෂිණ ආශ්‍රව ඇති, රාග දෝස ආදිය දුරුකල, ඒ උතුමා බ්‍රාහ්මණයෙක්ය”. මුලාශ්‍රය: ඛු.නි:උදානපාලිය:බෝධිවග්ග: 1.6 කාශ්‍යප සූත්‍රය, පි.164.
▼ එක්සමයක කාශ්‍යප තෙරුන්, පින්ඩපාතය පිණිස  දුගී ජනයා සිටින ප්‍රදේශයේ සැරිසරන විට, පින් ගැනීම  පිණිස, සක්දෙවිඳු, මිනිස් වෙසක් ගෙන එහි පැමිණි දානය පුජාකළහ. දුගී මින්සුන් ගේ අවස්ථාව, සක්දෙවින්දු පැහැර ගැනීම ගැන, කාශ්‍යප තෙරුන්, සක් දෙවිඳුට අවවාද කිරීම මෙහි පෙන්වා ඇත. එම සිදුවීම දැක බුදුන් වහන්සේ, තෙරුන්ගේ ගුණ වදාළහ:
	“පින්ඩපාතිකඅංග පුරන, තමාම පුස්නා, ආමිෂයෙන් අනුන් නො පුස්නා, අටලෝ දහමින් නොසැලෙන උප ශාන්තවූ හැම කල්හි සිහි ඇති මහණ හට දෙවියෝ ආදර උපදවති”. මූලාශ්‍රය: ඛු.නි:උදානපාලිය: නන්දවග්ග: 3.7 කාශ්‍යප සූත්‍රය, පි.212.
▼මෙහිදී බුදුන්වහන්සේ, මේ තෙරුන්හට, ඔහු මහලුවියේ පසුවන නිසා, තමන්වහන්සේ ළඟ වාසය කරන්න යයි පවසා ඇත. ධුතාංග පුහුණුවේ බොහෝ කලක් වාසය කර එහි ගුණ දකින තෙරුන් තමන් අරණ්‍යවාසය ප්‍රියකරන බව දක්වා ඇත. මුලාශ්‍රය: සංයු.නි: (2) නිදානවග්ග: කස්සපසංයුත්ත: 4.1.5 ජින්ණසූත්‍රය, පි.330.
▼සංයු.නි: (1): බ්‍රහ්මසංයුත්ත:  6.1.4 අපරාදිට්ඨි සූත්‍රය, පි:286, බුදුන් වහන්සේ බඹ ලොවට වැඩම කළ අවස්ථාවේ, මේ තෙරුන් ඉද්දී බලයෙන් එහි පැමිණීම දක්වා ඇත.
▼  මේ තෙරුන්ගේ ථෙර ගාථා: ඛු.නි: ථෙරගාථා: 40.1.1.,පි. 276.
               “සම්මා සම්බුදු පියාණන් හැර, තපස්බවින් මා හා සම කෙනෙක් නැත. මම උග්‍ර තපස් දම් (ධුතංග)  පුරන්නෙමි. මම බුදුහිමි පිදුවෙමි, උපදෙස් මැනවින් පිලිපැද්දෙමි. මේ පස්කඳ බර බහා තැබුවෙමි, උතුම් දහම අසා මම විමුක්තිය ලැබුවෙමි, මින් මතු යලි උපතක් නම් නැත.”
▼ කාශ්‍යප තෙරුන්ගේ අපදානය: ඛු.නි:අපදාන පාලි 1: 3, පි. 89. “පෙර පදුමුත්තර බුදුන් වහන්සේ පිරිනිවන් පෑ කල්හි දෙව් මින්සුන් බොහෝ පුජා කලෝය. මම, නෑදෑයන් සමග මහා ස්තුපයක් ඉදි කලෙමි. ඒ පිනෙන් බොහෝ වාර ගණනක් සක්විති රජව සැප වින්දෙමි. අන්තිම භවයේ මහා ධන සම්පත් ඇති බමුණු කුලයක උපත ලබා ඒ සම්පත් හැර පැවිදිවීමි”.
▲  මහා චුන්ද තෙර- Mahachunda Thera: බුදුන් වහන්සේගේ ජේෂ්ඨ ශ්‍රාවකයෙකි. බුදුන් වහන්සේ ගිලන්ව සිටි අවස්ථාවක, මහා චුන්ද තෙරුන් ලවා බොජ්ඣංග පිරිත දේශනාකරවාගත්හ. බලන්න:  අංගු.නි: 4, 122 මහා චුන්ද සූත්‍රය.
▼  එක්සමයක මහා චුන්ද තෙරුන් චේතිය ජනපදයේ, සහජාති නුවර වාසය කරණ සමයේ භික්ෂුන්හට රහත්බව ප්‍රකාශකිරීම පිලිබඳ උපදෙස් වදාළහ. බලන්න: ඥානවාදය. මූලාශ්‍රය: අංගු.නි.(6 ) 10 නිපාත: 10.1.3.4. මහාචුන්ද සුත්‍රය,පි. 106.
▼ මහා චුන්ද තෙරුන්, මේ සූත්‍රයේදී ධම්ම කථිකබව හා ධ්‍යානයට පැමිණීම ගැන සංඝයාට අනුසාසනා වදාළහ. බලන්න: අංගු.නි: (4) 6 නිපාත:122 මහා චුන්ද සූත්‍රය, පි.142.
▼  මේ තෙරුන්ගේ ථෙර ගාථා: ඛු.නි: ථෙරගාථා: 2.2.1, පි.92.
“(දහම) අසනු කැමැත්ත නිසා බහුශ්‍රැතබව වැඩේ, ශ්‍රැතය, ප්‍රඥාව වඩයි. ප්‍රඥාවෙන් අර්ථය වටහාගෙන, දැන ගන්නා ලද අරුත සුව ගෙනදේ”.
▲ මහානාම (පස්වග) තෙර-Mahanama (pasvaga) Thera: පංච වග්ගිය භික්ෂුන් (පස්වග මහණ) අතුරින් එක් නමකි. බුදුන් වහන්සේගේ පළමු දේශනාව- ධම්මචක්ඛපවත්වන සූත්‍රය වදාරන අවස්ථවේදී සෙසු පස්වග මහණුන් සමග ඉසිපතනයෙ මිගදායෙ වැඩ සිටියහ. අනත්තලක්ඛණ සූත්‍රය අසා අරහත්වයට පත්විය. බලන්න: පස්වග මහණුන්
▲ මහාපන්ථක තෙර- Mahāpanthaka Thera: අරූප ධ්‍යානයෙහි (සඤඤාවිවට්ට- transformation of perception) දක්ෂ භික්ෂුන් අතරෙන් මෙතුමා අග්‍රවේ. සටහන: අටුවාවට අනුව මහාපාරේ උපත ලැබූ නිසා නම පන්ථක විය, බාල සොහොයුරාද (චුල පන්ථක තෙර) මහාපාරේ උපත ලබුනිසා මෙතුමන් මහා පන්ථක ලෙසින් හඳුන්වන ලදී. මෙතුමා විදර්ශනා නුවණ යහපත් ලෙසින් වඩා ඇත. විස්තර පිණිස බලන්න: EAN:note:84, p.585. මූලාශ්‍ර: අංගු.නි: (1) 1 නිපාත: එතදග්ග පාළිය සූත්‍ර, පි. 84, EAN:1:Foremost, p. 44.
▼ මේ තෙරුන්ගේ ථෙර ගාථා:ඛු.නි: ථෙරගාථා: 8.1.3, පි 180.
	“යම් දවසක බියනැති ශාස්තෘන් වහන්සේ පළමු කොට දිටිම්ද, ඒ පුරුෂඋත්තමයා දැක මට සංවේගය ඇතිවිය...මා විසින් ත්‍රිවිධ විද්‍යාලබන ලදී, බුදුන්ගේ අනුසසුන් කරනලදී”.
▲ මහා මුගලන් තෙර- Maha Mugalan Thera: මහා මොග්ගල්ලාන තෙර, ලෙසින්ද හඳුන්වයි. ගිහිනම කෝලිතය.බුදුන් වහන්සේගේ අගසව් දෙනමගෙන් එක නමකි, මහා ඍද්ධිමත් භික්ෂුන්  අතරෙන් අග්‍රස්ථානය ගනී. මූලාශ්‍ර: අංගු.නි: (1) 1 නිපාත: එතදග්ග පාළිය සූත්‍ර, පි. 84, EAN:1:Foremost, p. 44.
▼ බුදුන් වහන්සේ මේ තෙරුන්ගේ ඉද්දිබල  ගැන මෙසේ වදාළහ:
“...මහණෙනි, ඔබහැම සංවේගයට පමුණුවන කැමති මුගලන් මහණහු විසින් පයේ මහාපටඇඟිල්ලෙන් මේ මුවරමාපාය (පුර්-වාරාමය-මිගාරමාතා ප්‍රසාදය) කම්පිත කරන ලදී...සතර ඉද්ධිපාද වැඩු හෙයින් ...ඔහුට...මහා ඍද්ධි ඇත... මහා ආනුභාව ඇත...”. සටහන: සංයු.නි: (5-2) ඉද්දිපාදසංයුත්ත:අයෝගුලවග්ග:7.3.11 මොග්ගල්ලාන සූත්‍රයේද මෙයට සමාන විස්තරයක් ඇත. මූලාශ්‍රය: සංයු.නි: (5-2) ඉද්දිපාද සංයුත්ත:පසාදකම්පනවග්ග: 7.2.4 මොග්ගල්ලාන සූත්‍රය.
▼සංයු.නි: භික්ඛුසංයුත්තය:9.1.1  මොග්ගල්ලාන සූත්‍රය: මුගලන් තෙරුන් රහත්බව ලැබීමේ විස්තරය දක්වා ඇත:
“...සත්‍ය කියන කෙනක් ‘ශාස්තෘන්වහන්සේ විසින් අනුගෘහිත වූ ශ්‍රාවකක් ෂඩ්අභිඥා ඇතිබවට පැමිණියේය’යි පවසන්නේ නම් ඒ මා සඳහා එය කියන්නේය”.
▼ සංයු.නි: මොග්ගල්ලානසංයුත්තය: මුගලන් තෙරුන් විසින් වදාළ දේශනා පෙන්වා ඇත: සවිතක්ක, විතක්ක, සුඛ, උපේක්ඛා සූත්‍රයන්හිදී: සිව් ජානලබාගැනීම දක්වා ඇත. අරූපසමාපත්ති සූත්‍රයන්හි: අරූපසමාපත්ති 4 ලබා ගැනීම දක්වා ඇත. අනිමිත්ත සූත්‍රයේදී: ඒසමාපත්තිය ලබාගැනීම පෙන්වා ඇත. සක්ක සූත්‍රයන්හිදී: තව්තිසා දෙව්ලොවට පැමිණීම හා තිසරණ ගුණ හා සොතාපත්ති අංග පිලිබඳ දේශනා කිරීම දක්වා ඇත.
▼අංගු.නි: 6 නිපාතය:දේවතාවග්ග:6.1.4.4 මොග්ගල්ලාන සූත්‍රයේ. මුගලන් තෙරුන් ඍද්ධිබලයෙන් බ්‍රහ්මලෝකයට වැඩමකිරීම දක්වා ඇත.
▼ සංයු.නි:භික්ෂුසංයුත්ත:10.1.3 මහානාග සූත්‍රයේ: මුගලන් තෙරුන් ගේ ඍද්බල ගැන දක්වා ඇත. දිවකණ හා දිවඇස  යන ඍද්ධි බලයෙන් දුර සිට බුදුන් වහන්සේ සමග දහම කථාකිරීමේ හැකියාව.
▼මේ සූත්‍රයේදී: සැරියුත් තෙරුන්, මුගලන් තෙරුන්ගේ ඍද්ධිමත්බව, හිමාල කන්දේ මහාබවට උපමාකරඇත. මහා ආනුභාව ඇති නිසා උන්වහන්සේට, කැමතිනම් කල්පයක් ආයුෂ විඳිය හැකිබව ද දක්වා ඇත. (හිමාල කන්ද උපමාව). මූලාශ්‍ර:ඛු.නි: ඉතිවුත්තක: 4.4. ජුන්හසූත්‍රය, පි.232
▼  මේ තෙරුන්ගේ ථෙර ගාථා: ඛු.නි: ථෙරගාථා:60.1.1.  පි. 296.
   “වඩනා ලද සිත් ඇති, අන්තිම සිරුර දරන, මම ශාස්තෘන් වහන්සේගේ නියමෙන්,  පයේ මහා පට ඇඟිල්ලෙන් මුවරමාපය සැලිමි… බුද්ධ ශ්‍රේෂ්ඨයන්ගේ ඖරසපුත්‍ර තෙමේ බඹහු විසින් අභිවාදනය කරන ලද්දේය”.
▼ මුගලන් තෙරුන්ගේ අපදානය: ඛු.නි:අපදාන පාලි 1: 2, පි. 85. “අනෝමදස්සි බුදුන් වහන්සේ වැඩසිටින සමයේ, වරුණ නම් නාග රාජයෙක් ව හිමවත වාසය කළාහ. මම බුදුන්වහන්සේ නාග භවනයට වැඩමවා පුද පුජාවන් කළෙමි. පසුව බුදුන් වහන්සේ, අනුමෝදන වදාරන අවස්ථාවේ, මගේ අනාගතය පැවසුහ. ගෝතම බුදුන් ගේ දෙවෙනි අගසව්වන බව, ඉද්දීබල ඇතිව අරහත්වය ලබන බව වදාළහ”.
▲ මහානාම (පස්වග) තෙර-Mahanama (pasvaga) Thera: මෙතුමා පස්වග මහනුන්ගෙන් එක් නමකි. සිදුහත් තවුසා, ඉසිපතනයේ වැඩසිටි සමයේ සෙසු තවුසන් පස් දෙනා සමග එතුමන්ට ඇප උපස්ථානය කළහ. බුදුන් වහන්සේ පළමු දේශනාව වදාළ අවස්ථාවේ ඉසිපතන මිගදායේ වැඩසිටියහ, අනත්තලක්ඛණ දේශනාව අසා අරහත්වය ලැබුහ.පළමුව අරහත්වය ලැබූ ආරිය සංඝයා පස්දෙනාට ඇතුලත්වේ. බලන්න: පස්වග මහණුන්. සටහන: මේ තෙරුන්ගේ ථෙර ගාථා,ඛු.නි: ථෙරගාථා: 1.12.5 දක්වා ඇත. එම ගාථා මේ තෙරුන්ගේද නැතහොත් වෙනත් මහානාම තෙරකගේද යන්න පැහැදිලි කර නැත.
ය
යම
▲යමක තෙර -Yamaka Thera: මේ මහණට ඇතිවූ ලාමක දිට්ඨිය නැතිකරගැනීමට පිණිස සැරියුත් තෙරුන් මේ සූත්‍රය දේශනා කරඇත. දේශනාව අවසානයේ සත්‍ය ධර්මය අවබෝධ කර අරහත්වයට පත්වුහ. මූලාශ්‍රය: සංයු.නි: (3):ඛන්ධසංයුත්ත:ථෙරවග්ග: 1.2.4.3 යමක සූත්‍රය, පි.216.
යස
▲ යසකුල පුත්‍ර තෙර -Yasakulaputtha Thera: ගිහිකල, බරණැස්නුවර විසු ධනවත් සිටු පුත්‍රයෙකි. ඍතු තුන ගතකිරීම පිණිස ඔහුට ප්‍රසාද 3 ක් විය. එක් දිනයක අලුයම පිබිදුන ඔහුට නිදාසිටි තම සේවක පිරිසගේ විකාර ස්වභාවය දැක කාමලෝකය ගැන කලකිරීම ඇතිවිය. නිවසින් පිටත්ව, ඉසිපතන මිගදායට ගියවිට, බුදුන් වහන්සේ හමුවිය. පළමු දහම් දේශනාව අසා සෝතාපන්න වුහ. ඉන්පසුව තමා සොයාගෙන පැමිණි පියාට, බුදුන් වහන්සේ වදාළ ධර්-මය අසා අරහත්වය ට පත්වුහ. එහි භික්ඛුභාවයෙන් පැවිදිවුහ. සටහන්: * යසකුල සිටු පුතුගේ පියා, මව හා පෙර බිරිඳ පළමු තේවාචික (තිසරණ සරණ ගිය) උපාසක හා උපාසිකාවන්ය. බලන්න: උපග්‍රන්ථය: ගිහි ශ්‍රාවකයෝ **  යසකුල පුත් තෙරුන්ගේ ප්‍රාදේශීය මිතුරෝ 50 ක් දෙනක් පමණද, බුදුන් වහන්සේ වෙත පැවිදිවුහ. බලන්න: වින.පි:මහාවග්ගපාලි1: යසකුල පුත්ත පබ්බජා කථා, පි.118. මූලාශ්‍රය:වින.පි:මහාවග්ගපාලි1: යසකුල පුත්ත පබ්බජා කථා, පි.108.
▼  මේ තෙරුන්ගේ ථෙර ගාථා: ඛු.නි: ථෙරගාථා:1.12.7,  පි.84.
	“මම  (පෙරදී) මනා සුවඳ ආලේපන, මහා කසීසළු පරිහරණය කළෙමි, සියලු ආබරණින් සැරසුනෙමි. ත්‍රිවිද්‍යාව ලදිමි, මා විසින් බුදුසසුන කරන ලදී”.
▲ යසොජ තෙර-Yesoja Thera: මේ තෙරුන්ගෙ ඍද්ධි බල හා අරහත්වයට පත්වීම මෙහි විස්තර කර ඇත. සටහන: තෙරුන් සමගවූ 500ක් භික්ෂුන්ද අරහත්වයට පත් උතුමෝවුහ. මූලාශ්‍ර:ඛු.නි: උදානපාලිය1: නන්දවග්ග:3.3. යසොජ සූත්‍රය, පි.204.
▼  මේ තෙරුන්ගේ ථෙර ගාථා: ඛු.නි: ථෙරගාථා:3.1.9 , පි.120.
“ හුදකලාව විසීම බ්‍රහ්ම බඳුය, දෙදෙනෙක් හා වාසය දේවියෙක් බඳුය, තිදෙනෙක් හා වාසය ගමක් බඳුය, කෝලහාල ආදිය ඇත”.
ර
රජ
▲රාජදත්ත තෙර- Rajadatta Thera: පිළිකුල් භාවනාව පිණිස සොහොනට ගිය මේ තෙරුන්ට, සොහනේ දැමු පණුවන් වැගිරෙන මළ ස්ත්‍රියක් දැක කාම රාගය ඇතිවීය. වහා සංවේගය උපදවා, අරහත්වයට පත්වුහ.
▼  මේ තෙරුන්ගේ ථෙර ගාථා: ඛු.නි: ථෙරගාථා:5.1.1 , පි.138.
	“...මට යෝනිසෝමනසිකාරය ඇතිවී, ආදීනව පහළවිය, නිබිද්දාව ඇතිවිය. සිත කෙලේසුන්ගෙන් මිදිණි”.
රට
▲රට්ඨපාල තෙර- Raṭṭhapāla Thera: ශ්‍රද්ධාවෙන් පැවිදිවූ භික්ෂුන් අතරෙන් රට්ඨපාල තෙරුන් අග්‍රවේ. බලන්න:  EAN:note: 93: p. 585. මූලාශ්‍ර: අංගු.නි: (1) 1 නිපාත: එතදග්ග පාළිය සූත්‍ර, පි. 84, EAN:1: Foremost, p. 44.
▼ කුරුජනපදයේ ථුල්ලකොට්ඨිත නියම් ගමේ කුලදෙටුපුත්වූ මෙතුමා බුදුන් වහන්සේ දෙසු දහම අසා,ගිහිගෙයි විසීමේ ආදීනව දැක පැවිදිවීමට ඉටාගති. මව්පියන් ගේ අවසර ලබා ගැනීමට නොහැකි නිසා, තමන්ගේ මරණය ලැබීම යහපත්ය සිතා අහාර නොගන බිම ඇලවීය. ඔහුගේ මිතුරන්ගේ බස් අසා, දෙමාපියන් අවසරදීම, අරහත්වය මෙහි විස්තර කර ඇත. සටහන: මේ තෙරුන්හට, කුරුදේශයේ කොරව්‍ය රජු හමුවීම මෙහි දක්වා ඇත. රජතුමා ඇසු පැණයකට පිළිතුරු ලෙසින් මේ තෙරුන් තමන් පැවිදිවීමට හේතුවූ කරුණු 4ක් - බුදුන් වහන්සේ පෙන්වා දුන් ධම්ම නිද්දේස 4 ක්, පෙන්වා ඇත: 1) ලෝකය අස්ථීරය, ජරා මරණය කරා දිව යයි 2) ලෝකයේ ආරක්ෂාවක් නැත, ආරක්ෂාව සැලසීමට කෙනෙක් නැත 3) ලෝකයේ තමාට කියා දෙයක් නැත, සියල්ල හැර දමා යා යුතුවේ 4) ලෝකය හිස්ය, තෘපත්තියක් නැත. තණ්හාවට දාසවී ඇත. මූලාශ්‍රය: ම.නි: (2) 2.4.2 රට්ඨපාල සූත්‍රය, පි.436.
▼  මේ තෙරුන්ගේ ථෙර ගාථා: ඛු.නි: ථෙරගාථා:20.1.4 , පි.229.
	“නරපතිය, යම් හෙයකින් කාමයෝ විසිතුරුද, මිහිරිද, මනරම්ද, විවිධ ස්වරුපයෙන් සිත් අලවයිද, ඒ කාම ගුණයෙහි ආදීනව දැක පැවිදී වූයෙමි”.
▼  මේ තෙරුන්ගේ අපදානය: ඛු.නි: අපදාන පාලි1: 18, පි.142. මෙතුමා පදුමුත්තර බුදුන් වැඩසිටි සමයේ උපත ලබා උන්වහන්සේට ඇත් ගොව්වෙක් සහිත උතුම් ඇතෙක් පුජා කර ඇතා ගේ වටිනාකමට සරිලන ආවාසයක් කරවා, මහා දානයක් පුදා ඇත. එම පුද පුජා වල කම්ම විපාක ලෙසින් දෙව්ලොව සැප හා රජ සැප ලබා ඇත.
රධ
▲රාධ තෙර -Radha Thera: ධර්ම දේශනාවේ ප්‍රතිභානය ඇති (පටිභානකතා- eloquent discourses), අන්‍ය භික්ෂුන් තුළ දහම පිලිබඳ කුසලතාව ඇතිකරලීම පිණිස ඔවුන් උනන්දු කිරීමට හැකියාව ඇති භික්ෂුන් අතරින් මේ තෙරුන් අග්‍රය.  රාධ තෙරුන්, ගිගිකල රජගහනුවර විසු බ්‍රාහ්මණයෙකි. වයස්ගතව පැවිදිබවට පත්විය. බලන්න:EAN: note: 114: p.586 මූලාශ්‍ර: අංගු.නි: (1 ) 1 නිපාත: එතදග්ග පාළිය, පි. 84, EAN:1: Foremost, p. 44.
සටහන්: * සංයු.නි: රාධසංයුත්තයේ, මේ තෙරුන් පිලිබඳ විස්තර දක්වා ඇත. ** රාධ තෙරුන් රහත්වීම මේ සූත්‍රයේ පෙන්වා ඇත. බලන්න:සංයු.නි: (3): ඛන්ධක: අරහන්තවග්ග: 1.2.2.9 රාධ සූත්‍රය, පි. 166.
▼ මේ තෙරුන්ගේ ථෙර ගාථා:ඛු.නි: ථෙරගාථා: 2.1.7 ,පි.88.
“මොනවට සෙවෙණි කළ ගෙයක් යම්සේ වැස්ස විනිවිද නොයන්නේද, එලෙස, රගයට, සුභාවිත සිත විනිවිද යා නොහැකිය”.
▼ මේ තෙරුන්ගේ අපදානය:ඛු.නි: අපදාන පාලිය 2-1: 539, පි.356. පදුමුත්තර බුදුන් දවස හංසවති නගරයෙ ත්‍රිවේදය දත් බමුණෙක්ව, බුදුන් වහන්සේගේ දහම අසා පැහැද, පටිභානයෙ අග්‍ර වීමට පැතීම, මහා දාන පුජා පවත්වා ඒ පින්බලයෙන් සුගතියේ සැප විඳීම, ගෝතම බුදුන් සමයේ, ගිරිබජ්ජ -රජගහනුවර නුවර දිළිඳු බමුණු කුලයක උපත ලැබීම, සැරියුත් තෙරුන්හට බත් හැන්දක් පමණ පිඬු පුජාකිරීමට වාසනාව ලැබීම මෙහි විස්තර කර ඇත. බොහෝ වයස් ගතව සිටිම නිසා පැවිද්ද ලබා ගැනීමට නොහැකිව දුකින් වෙසෙනවිට දුටු බුදුන් වහන්සේ මෙසේ ඇසුහ:
“පුතා, කුමක් පිණිස සොවින් සිටීද? ඔබගේ චිත්ත පිඩාව කියන්න”. මගේ දුක පැවසු විට බුදුන් වහන්සේ සංඝයා කැඳවා මොහුගෙන් යම් උපකාරයක් ලැබුනේද යයි විමසුහ. ඒ අවස්ථවේ කලගුණ දත් සැරියුත් මහා තෙරුන් මගේ පින්ඩපාතය ගැන පැවසුහ. ඒ ගැන සාධුකාර දුන් බුදුන් වහන්සේ මට පැවිද්ද ලබාදුනි”.
රව
▲රේවත ඛදිරවනිය තෙර- Rewatha Khadiravaniya Thera
ආරණ්‍යවාසි භික්ෂුන් අතරෙන් රේවත ඛදිරවනිය තෙර අග්‍ර බව බුදුන් වහන්සේ  වදාළහ. මෙතුමා සැරියුත් හිමියන්ගේ බාල සහෝදරයාය. තමන්ගේ විවාහ දිනයේදී පැනගොස් මහණ වුහ.  බලන්න: EAN:note:no 86, p. 585. මූලාශ්‍ර: අංගු.නි: (1) 1 නිපාත: එතදග්ග පාළිය සූත්‍ර, පි. 84, EAN:1:Foremost, p. 44.
▼ මේ තෙරුන්ගේ ථෙර ගාථා:ඛු.නි: ථෙරගාථා: 1.5.2 ,පි.54.
“චලා, උපචාලා, සිසුපචලා, මෙහෙණියනි, ඔබ සිහි ඇතිව වාසය කරන්නේද? තියුණු නුවණ ඇති… ඔබගේ සොහොයුරු සැරියුත් තෙරුන් වැඩම කර ඇත”. සටහන: ඒ මෙහිණියන් තිදෙනා, සැරියුත් තෙරුන්ගේ නැගණිවරුය.
▼ මේ තෙරුන්ගේ අපදානය: ඛු.නි: අපදාන පාලි 1: 9, පි.122. “පදුමුත්තර බුදුන් වහන්සේ වැඩ සිටින සමයේ මම භාගිරථි නම් ගංගාවේ නැවියෙක් වී වෙමි. බුදුන් වහන්සේට එතෙර වීමට යහපත් ලෙසින් නැවක් සාදා පුජා කළෙමි. බුදුන් වහන්සේ අනුමෝදනා වදාරන්නේ මගේ අනාගත උපත් ගැන පැවසුහ. අන්තිම උපතේදී රේවත නම් බ්‍රාහ්මණ යෙක්ව, ගෝතම බුදුසසුනේ පැවිදිව පිරිනිවන් පාන බව වදාළහ”.
රහ
▲රාහුල තෙර-Rahula Thera: පුහුණුව කැමති ( ශික්ෂාව-සික‍්ඛාමානං) භික්ෂුන් අතරෙන් රාහුල තෙර අග්‍රවේ. බුදුන් වහන්සේගේ, ගිජිවිතයේ පුතණුවන්ය, වයස අවුරුදු 7 දී පැවිදිවිය, සැරියුත් මහා තෙරුන් ගුරුවරයාය. බලන්න: EAN:note:no 92, p. 585. මූලාශ්‍ර: අංගු.නි: (1) 1 නිපාත: එතදග්ග පාළිය සූත්‍ර, පි. 84, EAN:1:Foremost, p. 44.
▼ රාහුල තෙරුන්ට, බුදුන් වහන්සේ දේශනා කළ වැදගත්  සූත්‍ර: ම.නි: අම්බලට්තිකරාහුලඕවාද සූත්‍රය, මහා රාහුල ඕවාද සූත්‍රය, චුලරාහුල ඕවාද සූත්‍රය. සටහන්: * සංයු.නි: (3): ඛන්ධසංයුත්ත: ථෙරවග්ග: 1.2.4.9 හා 1.2.4.10 සූත්‍රයන්හි, බුදුන් වහන්සේ මානය නැතිකිරීම ගැන රාහුල තෙරුන්ට විස්තර කර ඇත. අංගු.නි: (2): 4 නිපාත: 4.4.3.7 රාහුල සූත්‍රයේදී: බුදුන් වහන්සේ මේ තෙරුන්ට ධාතු මනසිකාරය දේශනා කළහ. ඛු.නි:සුත්තනිපාත:චූලවග්ග:2-11 රාහුල සූත්‍රය, පි.120: බුදුන් වහන්සේ රාහුල තෙරුන්ට කල අවවාද. සංයු.නි: (4): සළායතනවග්ග: වේදනා සංයුත්ත: ලෝකකාමගුණවග්ග: 1.12. 8 රාහුලොවාද සූත්‍රය;පි.246,  රාහුල තෙරුන් අරහත්වීම. සංයු.නි: (2): නිදානවග්ග: රාහුල සංයුත්ත: සූත්‍ර.
▼   තෙරුන්ගේ ථෙර ගාථා: ඛු.නි: ථෙරගාථා:4.1.8, පි.132.
   “ යම් හෙයකින් මම බුදුන්ගේ පුත්‍ර වේද, සිව්සස් දහමෙහි මග නුවණ ඇත්තේය, ආසව ක්‍ෂය කර, පුනර්භවය අවසන් කළෙමි...ත්‍රිවිද්‍යා ලැබුවෙමි, ජාතිසම්පත් ප්‍රතිපත්ති සම්පත් යන දෙකම ඇති මට, ‘රාහුල භද්‍ර’ යයි අමතති”.
▼  මේ තෙරුන්ගේ අපදානය: ඛු.නි: අපදාන පාලිය: 16, පි. 138. “මම පදුමුත්තර බුදුන් වහන්සේට කැඩපතක් මෙන් පැහැපත් ඇතිරියක් පුජා කෙළෙමි. අනුමෝදනා වදාරන බුදුන් වහන්සේ, මගේ අනාගත උපත් පවසා, අවසන උපතේදී ගෝතම බුදුන් වහන්සේගේ රාහුල නම් ඇති පුතණුවන් වනබව වදාළහ”.
ල
ලක
▲ ලක්ඛණ තෙර- Lakkhana Thera: මෙතුමා, මහා මුගලන් තෙරුන් සමග ගිජුකුළු පව්වේ වාසය කිරීම, මහා තෙරුන් එහිදී දුටු ප්‍රේතයන් ගැන උන්වහන්සේගෙන් විමසීම, මහා තෙරුන් ඒ විස්තර බුදුන් වහන්සේ හමුවේ පැවසීම මෙහි විස්තර කර ඇත. බලන්න: සංයු.නි: (2) නිදානවග්ග:ලක්ඛණ සංයුත්ත සූත්‍ර, පි.412.
▲ ලකුණ්ටකභද්දිය තෙර-Lakuntakabaddhiya Thera: මිහිරි කටහඬ - මඤ‍්ජුස‍්සරානං ඇති භික්ෂුන් අතරෙන් අග්‍ර, ලකුන්ටක භද්දිය තෙරුන්ය. සැවැත්නුවර මහා ධන ඇති පවුලක උපත ලබා, බුදුන් වහන්සේ දැක බැතිය උපදවා පැවිදිව අරහත්වය ලබා ගත්හ. බලන්න: EAN: note: 80, p.585. මූලාශ්‍ර: අංගු.නි: (1) 1 නිපාත: එතදග්ග පාළිය සූත්‍ර, පි. 84, EAN:1:Foremost, p. 44.
▼බුදුන් වහන්සේ මේ තෙරුන්ගේ ගුණ වැනිම: ලකුණ්ටකභද්දිය තෙරුන් ගේ රූපය පියකරු නැතිබව හා මිටිබව මෙහි සඳහන්කර ඇත. අප්‍රිය රූපය නිසා බොහෝ පුහුදුන් මහණුන් ඔහු හෙලාදකි. බුදුන් වහන්සේ, සංඝයා අමතා මෙසේ වදාළහ:
“...මේ මහණ තෙමේ මහත් ඍද්ධි ඇත, මහත් ආනුභාව ඇත...රහත්බව මේ අත්බවෙහි ලබා වෙසේ”.
සටහන්: * අටුවාවට අනුව මේ තෙරුන් ගේ විරූපී බවට හෙතුව පෙර කරනලද අයහපත් කම්ම විපාකයක් නිසාය: පෙර ජාතියක රජෙක්ව සිටි කාලයේ මහළු මිනිසුන්ට ගරහා ඇත. පෙර ජාතියක, ලිහිණියෙක්ව සිටියදී, විපස්සි බුදුන් වහන්සේට මිහිරි රස ඇති අඹයක් පිරිනැමීමේ විපාක වශයෙන් මේ තෙරුන්ට මිහිරි කටහඬක් ඇත. බලන්න: ESN:note:390, p.990. ** මේ තෙරුන්, සැරියුත් මහා තෙරුන්ගේ ශිෂ්‍යයෙකි. මූලාශ්‍ර:ඛු.නි: උදාන පාලිය: චුල්ලවග්ග: 7.1, 7.2, 7.5 ලකුණ්ටකභද්දිය සූත්‍ර3කි, පි.306, සංයු.නි: (2): නිදානවග්ග: භික්ඛුසංයුත්තය: 9.1.6. 5 ලකුණ්ටකභද්දිය සූත්‍රය, පි.452.
▼  මේ තෙරුන්ගේ ථෙර ගාථා: ඛු.නි: ථෙරගාථා: 7.1.2  පි.168.
“යම් කෙනෙක් විරූප රූපය නිසා මට අවමන් කළාහුද, යම් කෙනෙක් මධුර ස්වරය නිසා මට බුහුමන් කළාහුද, චන්දරාග වශියට පැමිණි ඒ දෙපිරිස මා නොදනී”.
▼  මේ තෙරුන්ගේ අපදානය: ඛු.නි: අපදාන පාලිය 2-1:344, පි.368. පදුමුත්තර බුදුන් දවස, හංසවති නුවර, මහා ධන ඇති සිටුපුතෙක්ව, සක්මන් කරන්නේ (ජංගා විහරණය) බුදුන් වහන්සේ වැඩසිටි ආරාමයට පැමිණීම, මධුර ස්වරය ඇති අග්‍ර තෙරනුවක් දැක ඒ තනතුර පැතීම, පුණ්‍ය කම්ම බලයෙන් දෙව්ලොව සැප විඳීම, ඵුස්ස බුදුන් සමයේ නන්දාරාම නම් බුදුන් වැඩසිටි රජ උයනේ කොකිලෙක්ව උපත ලබා බුදුන් වහන්සේ පැහැද වීමට මිහිරි හඬින් ගායනා කිරීම, බුදුන් වහන්සේට රන් අඹයක් පුජා කිරීම ඒ ගැන සතුටුව මිය ගොස් තුසිත දෙව්ලොව පහළවීම, කාශ්‍යප බුදුන් කළ කිකී රජුගේ සේනානායකව, බුදුන් වහන්සේ පිරිනිවී ගිය පසු, උන්වහන්සේ වෙනුවෙන් සත් යොදුන් සෑයක් කිරීමට පිරිස සැදී සිටින අවස්ථවේ, එහි ප්‍රමාණය විසාල යයි පැවසු විට, ඔහුගේ වචනය මත ඔවුන් යොදුනක් උස සෑයක් සැදීම, ඒ කම්ම විපාකය නිසා ගෝතම බුදුන් සමයේ මිටි සිරුරක් ඇතිවීම ආදී විස්තර මෙහි දැක්වේ.
ලම
▲ ලෝමසකන්ගිය තෙර- Lomasakngiya Thera: මේ තෙරුන් ලෝමසවංගීස ලෙසින්ද හඳුන්වා ඇත. කපිලවස්තු නුවර අසබඩ නිග්‍රෝධාරාමයෙහි වැඩ වසන අවස්ථාවේදී චන්දන නම් දේවපුත්‍ර පැමිණ, භද්දෙකරත්ත සූත්‍රයේ දක්වා ඇති දහම් කරුණු ගැන විමසා ඇත. ඒ ගැන නොදත් මේ තෙරුන්, සැවත් නුවරට පැමිණ, බුදුන් වහන්සේ බැහැදැක ඒ සූත්‍ර දේශනාව පැහැදිලි කරන ලෙසින් ඉල්ලා සිටියහ. දේශනාව අවසානයේදී , චන්දන දෙවියා දහමේ අප්‍රමාදව, යහපත් ලෙසින් දහම  ආවර්ජනය කරන බව බුදුන් වහන්සේ වදාළහ. සටහන්: * බුදුන් වහන්සේ තව්තිසා දෙව්ලොව වැඩ වසන සමයේ , දෙවියන්ට , එම සූත්‍රය දේශනා කලබව චන්දන දේවපුත්‍ර පවසා ඇත. ** අටුවාවට අනුව, මේ තෙරුන් හා ඔහුගේ සහායක චන්දන, කාශ්‍යප බුදුන් වහන්සේ වෙත පැවිදිව වැඩ වසන සමයේදී ඒ බුදුන් වහන්සේ භද්දෙකරත්ත සූත්‍රය වදාළහ. බලන්න: EMN: note 1221, p.1174. මූලාශ්‍රය: ම.නි: (3) ලෝමසකන්ගිය භද්දෙකරත්ත සූත්‍රය.
▼ මෙහිදී මේ තෙරුන්, මහානාම ශාක්‍යයන්ට, සේඛ හා අසේඛ බවේ වෙනස්කම් පැහැදිලි කර ඇත. බලන්න: සංයු.නි:(5-2) මහාවග්ග:අනාපානසංයුත්ත:10.2.2  කංඛෙයිය සූත්‍රය, පි.138.
▼ මේ තෙරුන්ගේ ථෙර ගාථා:ඛු.නි: ථෙරගාථා:1.3.7 , පි.48.
“වනයේ විවේක සුවය වඩනු පිණිස හීතණ, කුසතන ආදිය උරයෙන්ද බැහැර කරමි, ඒවා මත නො ඇලවෙමි”. සටහන: මේ තෙරුන්ගේ අපදානයේ හි, වනගතව, ඉඳීම, සිටීම, ඇවිදීම යන් තුන් ඉරියව්වෙන් භාවනා කරන බව, කුස තණ ආදියේ, නො නිදන බව පෙන්වා ඇත.
▼ මේ තෙරුන්ගේ අපදානය:ඛු.නි: අපදානපාලිය 2-1: 548, පි.404. කාශ්‍යප බුදුන් දවස සහායක චන්දන සමග පැවිදීවීම, බොහෝකල් දෙව් මිනිස් සැප විඳ ගෝතම බුදුන් දවස කපිලවස්තු නුවර ශාක්‍ය පුත්‍රයෙක් ලෙසින් උපත ලැබීම, බුදුන් වහන්සේ ඒ නුවරට පැමිණි විට මානයෙන් යුත් ශාක්‍ය පිරිස උන්වහන්සේට නොවැඳීම, ඒ අවස්ථාවේදී බුදුන් වහන්සේ පෙළහර පා ඥාතින් දමනය කිරීම මෙහි දක්වා ඇත. බුදුන් වහන්සේ ගේ අනුභාවය දැක මේ තෙරුන් පැවිදිවුහ. බුදුන් වහන්සේ භද්දෙකරත්ත සූත්‍රය වදාළ විට, එම දහම් කරුණු ආවර්ජනය කිරීම පිණිස වනගතව, එහිදී අරහත්වය ලැබුහ.
ව
වක
▲වක්කලි තෙර- Vakkali Thera: බලවත් ශ්‍රද්ධාව ඇති භික්ෂුන් අතරින් මෙතුමා අග්‍රය.බලන්න: EAN:note:91, p.585.
මූලාශ්‍ර: අංගු.නි: (1) 1 නිපාත: එතදග්ග පාළිය සූත්‍ර, පි. 84, EAN:1: Foremost, p. 44.
▼  මේ සූත්‍රයේ දී වක්කලී තෙරුන් රෝගිවිම, බුදුන් වහන්සේ වෙතින් දහම අසා අරහත්ව පිරිනිවන් පෑම විස්තර කර ඇත. සටහන: දරුණු රෝගාබාධය නිසා මේ තෙරුන් සැතකින් ගලනලය සිඳගෙන මියගියහ. මූලාශ්‍රය:සංයු.නි: (3): ඛන්ධසංයුත්ත:ථෙරවග්ග: 1.2.4.5 වක්කලී සූත්‍රය, පි.234.
▼  මේ තෙරුන්ගේ ථෙර ගාථා: ඛු.නි: ථෙරගාථා:5.1.8, පි.144.
“ අග්‍රවූ දාන්තවූ සමාහිත වූ සම්බුද්ධයන් සිහි කැරෙමින් රෑ දවල් නොමැළිව වනයේ වෙසෙමි”.
▼  මේ තෙරුන්ගේ අපදානය: ඛු.නි:අපදාන පාලිය 2-1: 532.පි.316.
පදුමුත්තර බුදුන් දවස, හංසවතී නුවර බ්‍රාහ්මණ පුතෙක්ව, බුදුන් වහන්සේ වක්කලී නම් භික්ෂුවක් සැදැහැයෙන් අග බව වදාළ අවස්ථවේ ඒ ගැන කැමත්ත ඇතිකර,බුදුන් වහන්සේට දන් පුජා කර ඒ තනතුර පැතීම, බොහෝ ජිවිත සුවයෙන් විසීම, ගෝතම බුදුන් දවස සැවැත්නුවර නුවර උපත ලැබීම, පිශාචයන් විසින් බිය කරනු ලැබුව , දෙමාපියන් දරුවාගේ ආරක්ෂාව පතා  බුදුන් වහන්සේට පිරිනැමීම මෙහි දක්වා ඇත.
	“එකල්හි බියපත් වුවන්ට පිහිටවූ ඒ බුදුරජ තෙමේ ජාලාඅංගුලි ඇති සක්ලකුණුයුත් මුදු කෝමල හස්තයෙන් මා පිලිගත්තේය.මම එතැන් පටන් බුදුන් වහන්සේ විසින් රක්නා ලදුව සුවයෙන් වැඩුනෙමි… බුදු සසුන කරන ලදී”.
වග
▲ වංගීස තෙර - Vaṅgīsa Thera: දහම ගැන පැහැදීම ඇතිකරණ ගී පැදි (පටිභානවන‍්තානං-composing inspired verses) සකස් කරණ භික්ෂුන් අතරෙන් මෙතුමා අග්‍රය. දහම්පද කවියෙන් වණා ඇත. බලන්න:  EAN:note:95:p.585. මූලාශ්‍ර: අංගු.නි: (1) 1 නිපාත: එතදග්ග පාළිය සූත්‍ර, පි. 84, EAN:1:Foremost, p. 44. සටහන:  මේ තෙරුන් පිලිබඳ විස්තර, සංයු.නි: (1) : සගාථවග්ග:වංගීසසංයුත්තයේ සූත්‍ර යන්හි දක්වා ඇත.
▼  මේ තෙරුන්ගේ ථෙර ගාථා: ඛු.නි: ථෙරගාථා:මහා නිපාත: ගාථා 1220 සිට ,පි.308.
	“ සියල්ලෝ භාග්‍යවතුන් වහන්සේගේ පුතුන්ය,මෙහි අසාර දෙයක් නොමැත. තණ්හාව උදුරා දමන සුර්ය බන්ධු මම වඳිමි”.
▼  මේ තෙරුන්ගේ අපදානය: ඛු.නි:අපදාන 2-1: 544, පි. 382. පදුමුත්තර බුදුන් දවස හංසවති නුවර ප්‍රසිද්ධ බ්‍රාහ්මණයෙක්ව, බුදුන් දැක, උන්වහන්සේගේ ගුණ වයමින් මහා සතුටකට පත්වීම, බොහෝ කලක් දෙව් මිනිස් සැප ලබා අන්තිම භවයේ වංග රටේ පරිබ්‍රාජක කුලයක උපත ලබා සත් හැවිරිදි වියේදී වාද පිලිබඳ විශාරද වීම මෙහි දක්වා ඇත. මේ තෙරුන් පැවිදි වීමට පෙර රජගහනුවරදී සැරියුත් මහා තෙරුන් හමුවිය. උන්වහන්සේගේ ශාන්ත බවින් පැහැදී, පැවිදි වීමට අයැදිය. මහා තෙරුන් බුදුන් වහන්සේ වෙත ඔහු කැඳවා ගියවිට බුදුන් වහන්සේ මෙසේ වදාළහ:
	“වංගීස, කීම, යම් ශිල්පයක් දන්නේද?”. හිස්කබලක් ගෙන, මළ ගිය පුද්ගලයා උපත ලබන ස්ථානය පැවසීමට හෙතෙම දක්‍ෂ විය. බුදුන් වහන්සේ හිස් කබල් තුනක් ඔහුට දුන්විට ඒ ඒ අය යළි උපත ලැබූ ස්ථාන නිවැරදිව පැවසිය. ඉන්පසු බුදුන් වහන්සේ පසේබුදු වරයෙකුගේ හිස් කබල දුන්විට, යළි උපත ගැන පැවසීමට ඔහු අපොහොසත් විය.
“ඉක්බිති මම උන්වහන්සේ උපන් තැන කියා ගැනීමට නොහැකිව, නෂ්ඨවූ විද්‍යා ඇත්තේ පැවිද්ද ඉල්ලීමි...කවි පද බැඳීම ගැන සමහර භික්ෂුහු මට දොස් පවරුහ… බුදුන් වහන්සේ මෙසේ ඇසුහ: ‘මේ ගාථා කල් ඇතිව සිතා මතා ගොතන ලදද? නැතිනම්, ඒ අවස්ථාවේදීම පවසන ලද්දේද?’
කවි පද ගාථා එකෙණිහිම තමන්හට ඇතිවෙන බව පිළිතුරු දුන්විට, බුදුන් වහන්සේ මෙසේ වදාළහ: “දැන් සිටිවනම මට තුති කරන්න” . “මම එතුමන් ගේ ගුණ කවි පදයෙන් පැවසු විට බුදුන් වහන්සේ ප්‍රතිභානවත් භික්ෂුන් අතර මා අගතැන තැබුහ”.
වච
▲ වච්ඡගොත්ත තෙර- Vachchagothta Thera: පෙර දී පරිබ්‍රාජකව  සිට (වච්ඡගොත්ත අග්ගිවෙස්සන), බුදුන් වහන්සේ වෙතින් දහම අසා පැහැදී, පැවිදිවූ මේ තෙරුන්  අරහත්වය ලබා ගැනීම පිලිබඳ විස්තරය ම.නි:මහා වච්ඡගොත්ත සූත්‍රයේ දක්වා ඇත. පරිබ්‍රාජකව වාසය කරන සමයේ බුදුන් වහන්සේ වෙතින් දහම ශ්‍රවනය කිරීම පිළිබඳව බලන්න:ම.නි. තෙවිජ්ජා වච්ඡගොත්ත සූත්‍රය. ම.නි:අග්ගි වච්චගොත්ත සූත්‍රයේ, වච්ඡගොත්ත පරිබ්‍රාජක, බුදුන් වහන්සේ කෙරේ සැදැහැ උපදවා ගිහි ශ්‍රාවක බවට පත්වීම විස්තර කර ඇත.
▼අංගු.නි: 3 නිපාත: 3.2.1.7 සූත්‍රයේදී, බුදුන් වහන්සේට දානය පිරිනැමීමේ ආනිසංස, මේ තෙරුන් දක්වා ඇත. සටහන්: * අරහත්වයට පත්වූ වච්ඡගොත්ත තෙරුන් පිළිබඳව බුදුන් වහන්සේ මෙසේ වදාළහ:
“වච්ඡගොත්ත මහණට ත්‍රිවිද්‍යා ඇත, මහත් ඍද්ධි ඇත, මහත් ආනුභාව ඇත...”. බලන්න: ම.නි:මහා වච්චගොත්ත සූත්‍රය. ** සංයු.නි: (3): ඛන්ධවග්ග: වච්ඡගොත්ත සංයුත්තයේ, මේ තෙරුන්ට දේශනා කළ සූත්‍ර දක්වා ඇත.
▼  මේ තෙරුන්ගේ ථෙර ගාථා: ඛු.නි: ථෙරගාථා:1.12.2, පි.82.
“ ත්‍රිවිද්‍යා ඇත්තෙමි, මහා ධ්‍යාන ඇත්තෙමි, චිත්ත සමථයෙහි දක්‍ෂ වීමි, මා විසින් ස්වාඅර්ථය (අරහත්බව) ලබනලදී, බුදුන්ගේ අවවාදය කරන ලදී”.
වජ
▲වජ්ජිපුත්‍ර තෙර- Vajjiputhta Thera: විසාලාවේ වජ්ජි කුමාරයෙක් ලෙසින් ගිහිකල විසු මේ තෙරුන්, පැවිදිව වනයේ හුදකලාව වාසය කිරීම ගැන වන දෙවතාවක් ප්‍රසංසා කිරීම, එමගින් තෙරුන් දහම් සංවේගය ඇතිකර ගැනීම ගැන මෙහි විස්තරකර ඇත.
මූලාශ්‍රය: සංයු.නි: (1) සගාථවග්ග: වනසංයුත්ත:9.1.9 වජ්ජිපුත්‍ර සූත්‍රය, පි.386.
▼  මේ තෙරුන්ගේ ථෙර ගාථා: ඛු.නි: ථෙරගාථා:1.7.2.,පි.62.
“වනයෙහි හැර දමන ලද දරකඩක ලෙසින් අපි හුදකලාව වනයේ වසන්නෙමු, ස්වර්ගයට යාමට කැමති, නිරීසතුන් මෙන් බොහෝදෙනා මට කැමති වෙති”.
▼ මේ තෙරුන්ගේ අපදානයේ, සිද්ධාර්ථ බුදුන් වහන්සේ දැකීමෙන් සතුටුව පළතුරක් පුජාකිරිම, ගෝතම බුදුන් වහන්සේ වෙත පැමිණීම, අරහත්වය ලබා ගැනීම විස්තර කර ඇත. බලන්න: ඛු.නි:අපදාන:2-1: 555 වජ්ජිපුත්‍ර ථෙරඅපදානය, පි.426. මූලාශ්‍රය: සංයු.නි: (1) සගාථවග්ග: වනසංයුත්ත:9.1.9 වජ්ජිපුත්‍ර සූත්‍රය, පි.386.
වප
▲ වප්පතෙර-පස්වග -Vappa Thera -pasvaga: මෙතුමා පස්වග මහනුන්ගෙන් කෙනෙකි, පළමුව අරහත්වය ලැබූ ආරිය සංඝයා පස්දෙනාට ඇතුලත්වේ. බලන්න: පස්වග මහණුන්.
▼ මේ තෙරුන්ගේ ථෙර ගාථා:ඛු.නි: ථෙරගාථා: 1.7.1, පි.62.
“ දර්ශනසම්පන්න ආරිය උතුමා, ආරියන්ද, පෘතජ්ජනයන්ද හඳුනයි. එහෙත් අන්ධබාල පෘතජ්ජන, ආරියන් හා අනාරියන් හඳුනන්නේ නැත”.
වම
▲ විමල තෙර- Vimala Thera: බරණැස්නුවර සිටු පුතෙක් වූ මෙතුමා යසකුල පුත්‍ර තෙරුන්ගේ ගිහිකල මිතුරෙකි. තම මිතුරා පැවිදිවූ බව අසා සෙසු මිතුරන් තිදෙනා සමග පැමිණ, බුදුන් වහන්සේ වෙතින් දහම අසා පැවිදිව, උපසම්පදා ලැබ අරහත්වයට පත්වුහ. මූලාශ්‍රය:වින.පි:මහාවග්ග පාලි1: සිව්ගිහි යහළුවන්ගේ පැවිද්ද කථා, පි.116.
▼ මේ තෙරුන්ගේ ථෙර ගාථා:ඛු.නි: ථෙරගාථා: 3.1.10, පි.126.
“ ...කුසිත, හීන වීරිය ඇති අය දුරලන්න, කාය විවේකය ඇති , නිවනට මෙහෙයවූ සිත් ඇති, ධ්‍යාන කරන, නිරතුරු රුකුලු වීරිය ඇති නුවණැති අය හා එක්ව වෙසෙන්න”.
වශ
▲වාශිෂ්ඨ තෙර  හා භාරද්වාජ තෙර- Vasettha Thera & Bharadvaja Thera: බුදුන් වහන්සේ ඉච්චානගල ප්‍රදේශයේ චාරිකාවේ යෙදී සිටින විට, වාශිෂ්ඨ බ්‍රහ්මණ මානවක හා භාරද්වාජ බ්‍රහ්මණ මානවකහට බුදුන් වහන්සේ හමුවීමට හා දහම් ප්‍රශ්න සාකච්චා කිරීමට අවස්ථාව ලැබිණි. දේශනාවෙන් පසු ඔවුන් දෙදෙන බුදුන් සරණ ගියහ. බුදුන් වහන්සේ කෝසල ජනපදයේ සැරිසරන අතර, මනසාකට නම් බ්‍රාහ්මණ ගමට වැඩි අවස්ථවේදී, දෙවන වරටද බුදුන් වහන්සේ හමුවීමට හා දහම ඇසීමට අවස්තාව සැලසිනි. තෙවිජ්ජා සූත්‍ර දේශනාව ඇසු ඒ දෙදෙනා නැවතද බුදුන් සරණ ගිය බව පෙන්වා ඇත. පසු කල මහණවූ ඒ දෙදෙනා, උපසම්පදාව බලාපොරොත්තුවෙන්, සැවැත්නුවර, මිගාරමාතා ප්‍රසාදයේ වාසය කරන අවස්ථාවේදී, බුදුන් වහන්සේ වදාළ අග්ගඤ්ඤ සුත්‍ර දේශනාව ශ්‍රවණය කර, උපසම්පදාව ලබා අරහත්වය සාක්ෂාත් කරගත්හ. බලන්න: EDN: note:258, p.421. මූලාශ්‍ර: ම.නි: (2): 2.5.8 වාශිෂ්ඨ සූත්‍රය, පි.716, දීඝ.නි: (1):13 තේවිජ්ජා සූත්‍රය, පි.610, දීඝ.නි: (3) 4 අග්ගඤඤ සූත්‍රය, පි.152, EMN:98: Vāseṭṭha Sutta,p.722, EDN: 13 Tevijja sutta, p. 143 & 27 Aggañña Sutta, p. 306
▲ විශාඛ පංචාලිපුත්ත තෙර- Visākha pamchaliputta Thera: විශාඛ පංචාලිපුත්ත තෙරුන්, ධම්ම කථිකය,යහපත් ලෙසින් දහම දේශනාකර, ධර්-ම ධජය ලෙලවන පණ්ඩිතයෙක් යයි බුදුන් වහන්සේ පැසසුම් කර ඇත. බලන්න: මුණිධජය. මූලාශ්‍ර: අංගු.නි: (2) 4 නිපාත: 4.1.5.8 විශාඛ සූත්‍රය, පි.122, EAN: 4: 48.8 Visākha, p. 167, සංයු.නි: (2) නිදානවග්ග: භික්ඛුසංයුත්ත: 9.1.7 විශාඛ පංචාලිපුත්ත සූත්‍රය, පි. 453, ESN: 21: Bhikkhusamyutta: 7: Visākha, p. 928.
▼  මේ තෙරුන්ගේ ථෙර ගාථා: ඛු.නි: ථෙරගාථා:2.5.5. පි.112.
“තමා හුවා දක්වන්නේ නැත, අනුන් හෙළා දකින්නේ නැත… රහතුන් හා නොගැටෙන්නේය, තම ගුණ පිරිස මැද නොකියන්නේය, සන්සුන්ය, පමණ දැන කථාකරයි, මනාපැවතුම් ඇත”.
ස
සග
▲ සංග්‍රාමජිත් තෙර -Sangramajit Thera: එක්සමයක මේ තෙරුන් ජේතවනාරාමයේ  වාසය කරන සමයේ ඔහුගේ පෙර බිරිඳ අත දරුවා සමග පැමිණ, තෙරුන් හමුවට පැමිණ කථාකලද, තෙරුන් නිහඬව සිටියහ. දරුවා පෝෂණය කරන්න යයි කියා ඇය දරුවා එහි තබා ගියාය. එහෙත්, තෙරුන් ඒ දෙස නො බැලුහ. ඒ බව දුටු ඇය පෙරලා පැමිණ දරුවා රැගෙන ආපසු ගියාය. එම සිදුවීම දිවැසින් දුටු බුදුන් වහන්සේ මෙසේ උදානයක් වදාළහ:
	“එන්නීය ගැනද (ඔහු) සතුටු නොවේ, බැහැර යන්නිය ගැන ශෝක නොකරයි. රාගාදී බැමිවලින් මිදුන ඒ සංග්‍රාමජිත් භික්ෂුව ‘බ්‍රාහමණයෙක්’ යයි මම කියමි”. සටහන: එතුමන් අරහත්ය. කෙළෙස් සංග්‍රාමය දිනු නිසා සංග්‍රාමජිත් ය. මූලාශ්‍රය:ඛු.නි: උදානපාලිය:බෝධිවග්ග: 1.8 සංග්‍රාමජිත් සූත්‍රය, පි.166.
▲ සාගත තෙර- Sagatha Thera: තේජෝධාතු සමාපත්තියට සම වැදීමෙහි දක්‍ෂ භික්ෂුන් අතරෙන් සාගත තෙරුන් අග්‍ර බව බුදුන් වහන්සේ වදාළහ.බුදුන් වහන්සේගේ උපස්ථායකයා ලෙසින්  කටයුතු කර ඇත. මේ තෙරුන් කෝසම්බි නුවර, අම්බතොට අසල සිටි බිහිසුණු, ගිණි විහිදුවන නාගයෙක්, තේජෝ ධාතු සමාපත්තියෙන් දමනය කරණ ලදබව දැක්වේ. බලන්න:EAN:note:113, p.586. මූලාශ්‍ර: අංගු.නි: (1 ) 1 නිපාත: එතදග්ග පාළිය, පි. 84, EAN:1:Foremost, p. 44.
▼මේ තෙරුන්ගේ අපදානය: ඛු.නි:අපදානපාලිය1: 32, පි.176.
පදුමුත්තර බුදුන් වහන්සේ වැඩසිටින සමයේ සෝභිත නම් ප්‍රකට බ්‍රාහ්මණක් විය. බුදුන් වහන්සේ දැක, සිත පිනාගිය හෙතෙම මෙසේ පැවසිය: “ …පිණින් හා නුවණින් යුත් පිරිස, ඔබ වහන්සේ අලංකාර කරති, හිරු උදාවන කල මෙන් ඔබ වහන්සේගේ ප්‍රභාව පැතිරේ”. පහන් සිත් ඇති ඔහු දුටු බුදුන් වහන්සේ, ඔහුගේ බුද්ධ ප්‍රසාදය නිසා මතුවේ දිගු කලක් දෙව්ලොව සැප ලබන බවද, ගෝතම බුද්ධ සසුනේ ශ්‍රාවකබව ලැබේය යි අනුමෝදනා වදාළහ.
සජ
▲ සුජාත තෙර- Sujata Thera: මේ තෙරුන්ගේ අරහත්වය බුදුන් වහන්සේ මෙහිදී ප්‍රකාශ කරඇත. මූලාශ්‍ර:සංයු.නි: (2 ): නිදානවගග, භිකඛුසංයුත්ත-9.1.5. සුජාත සූත්‍රය, පි.452, ESN: 21: Bhikkhusamytta: 5-Sujata, p. 926.
▼ බුදුන් වහන්සේ මෙසේ වදාළහ:
“ඉතා සෝභනවූ රූපයකින් දිලෙන මේ භික්ෂුවගේ සිත මුළුමනින්ම ඍජුය. (කෙළෙසුන්ගෙන්) වෙන්වූ සිතකින් යුතුව, සංයෝජන වලින් නිදහස්ව, උපදාන රහිතව ඔහු නිවන සාක්ෂාත් කර ගෙන ඇත. මාර සේනාව පරාජය කළ ඔහු අන්තිම සිරුර දරයි: මූලාශ්‍ර:සංයු.නි: (2): නිදානවගග, භිකඛුසංයුත්ත-9.1.5. සුජාත සූත්‍රය, පි.452, ESN: Nidanasamytta: 21: Bhikkhusamytta: 5-Sujata, p. 926.
සද
▲ සද්ධා තෙර- Saddha Thera: සද්ධා තෙරුන් හට, ශ්‍රද්ධාව ප්‍රකටවන ගුණ 11ක් ඇතිබව මෙහි දක්වා ඇත. උන්වහන්සේ උතුම් අරහත්වය ලබා ඇත. සුභූති තෙරුන් සද්ධා භික්ෂුව ගේ ගුණ ප්‍රකාශ කලවිට බුදුන් වහන්සේ එය අනුමත කර මෙසේ වදාළහ:
“ සුභූති, මැනව... ඒ කරුණෙන්ම ඔබ මේ සද්ධා භික්ෂුව සමග වාසය කරන්න,... යම් කලක ඔබට තථාගතයන් දැකීමට කැමතිවන්නේ නම්, ඒ පිණිස මේ සද්ධා භික්ෂුව සමග පැමිනෙන්න” මූලාශ්‍ර: අංගු.නි:(6 ):11 නිපාත:අනුසති වග්ග,11.2.4 සුභූති සූත්‍රය ,පි.662 ,EAN:11: II Recollection, 14.4 Subhuti , p.572. සටහන: මෙහිදී, සද්ධා තෙරුන්, බුදුන් වහන්සේගේ සැදැහැවත් ගිහි උපාසකයෙක් ගේ පුතෙක් බව දක්වා ඇත. අනාථ පිණ්ඩික සිටුවරයාගේ පුතෙක් විය හැකිය. මේ සූත්‍රයට අනුව මෙතුමා බුදුන් වහන්සේ හමුවට පැමිණියේ සුභූති තෙරුන් සමගය.බලන්න: EAN: 11: note: 2220, p.687.
▲සුද්ධික භාරද්වාජ තෙර- Suddika  Bharadvaja Thera: සැවැත්නුවර බ්‍රාහ්මණයෙක්වූ මෙතෙම, බුදුන් වහන්සේ බැහැදැක, බමුණන් ගේ පිරිසිදුවීම ගැන පැවසුහ. බුදුන් වහන්සේ මෙසේ වදාළහ:
   “...පටන් ගන්නා ලද වීරිය ඇති, නිවන පිණිස මෙහෙයවූ සිත් ඇති, දැඩි පරාක්‍රමය ඇති, ක්‍ෂත්‍රියාද, බ්‍රාහ්මණයාද, වෛශ්‍යයාද, ශුද්‍රයාද, චන්ඩාලයාද, පුප්සඬුවාඩ උත්තම සුද්ධිය නම් නිවනට පැමිණේ…” .එම දේශනාව අසා සැදැහැ ඇතිකරගත් එතුමා, පැවිදිව අරහත්වය ලැබූ බව මෙහි දක්වා ඇත.
මූලාශ්‍රය: සංයු.නි: (1) සගාථවග්ග: බ්‍රාහ්මණසංයුත්ත: 7.1.7 සුද්ධික සූත්‍රය, පි.322.
සධ
▲ සුධර්ම භික්ෂුව-Bhikkhu Sudharma: මේ භික්ෂුව, මචඡිකාසන්ඩන්ඩ නගරයේ, චිත්ත ගපති විසින් පුජා කල, ඇඹල්ල (අම්බාටක වනය) වනයේ, ආවාසයක වාසය කරන කල, සැරියුත් මහා තෙරුන් එම නගරයට වැඩම කර ඇත. ඒ අවස්ථාවේදී, චිත්ත ගහපති, මහා තෙරුන්ට දානය පිණිස සිය නිවසට වඩින ලෙස ආරාධනා කළහ. තමන්ගෙන් නොවිමසා, තම දායකයා එසේ මහා තෙරුන් ඇතුළු සංඝයාට අරධනා කිරීම ගැන කිපුන මෙ භික්ෂුව, චිත්ත ගහපතිට බොහෝ පරිභවකරනලදී. බුදුන් වහන්සේ ඒ පුවත දැන, චිත්ත ගපතිගෙන් සමාව ලබා ගැනීමට අවවාද වදාළහ. ඒ අනුව සංඝයා එම භික්ෂුවට ‘පටිසාරණිය කර්මය’ පනවනලදී.බලන්න: පටිසාරණිය කර්මය. මූලාශ්‍රය: වින.පි.චුලවග්ග 1: කම්මක්ඛන්ධය- පටිසාරණියකම්ම,පි. 84.
සන
▲සේනිය (කෝලියරටේ) තෙර-Seniya Thera: බුදුන් වහන්සේ හමුවට පැමිණි බලුව්‍රතය දරන නිගණ්ඨ සේනිය, උන්වහන්සේ වෙතින් දහම අසා පැහැදී බුදු සසුනට ඇතුළු වී, අරහත්වයට පත්වූ බව මෙහි දක්වා ඇත. මූලාශ්‍ර: ම.නි: (2): 2.1.7 කුක්කුරවතිය සූත්‍රය, පි.100, EMN: 57: Kukkuravatika Sutta, p.466.
▲ සුනිත තෙර- Sunitha Thera: මගධයේ දුගී පහත් කුලයක (චන්ඩාල) උපත ලැබූ මෙතුමාට බුදුන් වහන්සේ, රජගහනුවර දී දැකීමට අවස්ථාව ලැබුණි. මහා කාරුණිකයන් විසින් පැවිදි කරණු ලැබුව අරහත්වයට පත්විය. මෙතුමාගේ ථෙරගාථා: ඛු.නි: ථෙරගාථා:12.1.2, පි.202.
“...මම එකලාව ආරණ්‍යයෙහි වසන්නේ, නො මැළිව බුදුන් වහන්සේගේ අවවාද කළෙමි...උත්තම පුරුෂබව ලැබූ මට ඉන්ද්‍ර බ්‍රහ්ම දේවියෝ නමස්කාර කළහ. … ඒ දුටු බුදුන් වහන්සේ සිනා පහළකර මෙසේ වදාළහ:
‘තපසින්ද බඹසරින්ද ශිලයෙන්ද ප්‍රඥාවෙන්ද යන මේ කරුණින් බ්‍රාහ්මන වේ, මේ උතුම් බමුණෙක් ය’”.
▲ සුන්දරික භාරද්වාජ තෙර 1- Sundarika Bhradvaja Thera 1: බුදුන් වහන්සේ වත්ථුපම සූත්‍රය දේශනා කරන අවස්ථාවේදී එහි සිටි සුන්දරික භාරද්වාජ බ්‍රාහ්මණ, දිය නෑම පිළිබඳව බුදුන් වහන්සේගෙන් විමසුහ. එම සුන්දරිකා නදියේ දිය නෑමෙන් විසුද්ධිබව ඇතිවේයයි බ්‍රාහ්මණ පිළිගැනීමක් විය. බුදුන් වහන්සේ ජල ස්නානයෙන් කෙනෙක්ගේ ආධ්‍යාත්මය පිරිසිදු නොවන බව, ධම්මාකූලව, මෙත්සිත ඇතිව දහමේ ස්නානය කිරීමෙන් විසුද්ධිය ඇතිවේ යයි වදාළහ. ඒ දේශනාව අසා පැහැදුන මෙතුමා, පැවිදිව, අරහත්වය ලැබූ බව මෙහි දක්වා ඇත. මූලාශ්‍රය: ම.නි: (1) වත්ථුපම සූත්‍රය, පි.112.
▲ සුන්දරික භාරද්වාජ තෙර 2 - Sundarika Bhradvaja Thera 2
ගිහි කල කොසොල් දනව්වේ බමුණෙක්වූ මෙතෙම, එක් සමයකදී සුන්දරිකා නදිය අසල අග්නිහෝම පුජාවක් කර එම පුජාව දීමට සුදුස්සෙක් සෙවිය. ඒ අවස්ථාවේ, බුදුන් වහන්සේ නදිය අසබඩ රුක්මුලක් අසල හිසවටා පොරවාගත් සිවුර ඇතිව වැඩසිටිසේක. එතුමන් දුටු මොහු, බුදුන් වහන්සේ බ්‍රාහ්මණ උතුමෙක් සේ සලකා, පුජාව පිරිනැමීමට ඒ අසලට පැමිනියහ. ඔහුගේ පිවර හඬ අසා බුදුන් වහන්සේ හිස විවර කලවිට මෙතෙම මෙසේ සිතිය. ‘ සමහර විට මොහු මුඩු බ්‍රාහ්මණයෙක් විය හැකිය, මම ඔහුගෙන් ජාතිය විචාරමි”. ඔහු ජාතිය ගැන විමසුවිට බුදුන් වහන්සේ මෙසේ වදාළහ”
	“ ජාතිය ගැන නොඅසන්න, ශිලාදී චරන දහම් ගැන අසන්න. ඕනෑම වියලි දණ්ඩක් යොදා ඒකාන්තයෙන්ම ගිනි හටහත හැකිය. එලෙස, පහත් හෝ උසස් කුලයේ උපන්නේද, වීරිය ඇතිව, කරුණු දැන, හිරි ඔතප්ප මගින් පව් වළකා ගන්නේද හෙතෙම, ආසාව ක්‍ෂය කල මුනිවරයාය… බමුණ, මම දර දැවීම අත්හැර ස්වාසන්තානයෙහිම ඥාන ගින්න දල්වමි, අරහත්වූ මම නීති දැල්වූ ගිනි ඇත්තෙමි, නීති සංයත සිත් ඇත්තේමි, බඹසර කෙරමි…”. බුදුන් වහන්සේ වදාළ දහම් දෙසුම අසා සතුටට පත් මෙතුමා, පැවිදිව, අරහත්වය ලැබූ බව මෙහි දක්වා ඇත. මූලාශ්‍රය: සංයු.නි: (1): සගාථවග්ග:බ්‍රාහ්මණසංයුත්ත:7.1.9 සුන්දරික සූත්‍රය, පි.324.
සණ
▲ සෝණකුටිකන්න තෙර- Soṇa Kuṭikaṇṇa Thera: කලණබස් තෙපලන භික්ෂුන් අතරෙන් මෙතුමා අග්‍රවේ.බලන්න:  EAN:note:88, p.585. මූලාශ්‍ර: අංගු.නි: (1) 1 නිපාත: එතදග්ග පාළිය, පි. 84, EAN:1:Foremost, p. 44.
▼ අවන්තිරටේ, ගිහි උපාසකව වාසය කළ මෙතුමා, කාලි උපාසිකාවගේ පුතුය, මහා කච්චයාන රහතුන්ගේ උපස්ථායකය. එහිදී මෙතුමන් පැවිදිබව ලැබීමට කළ උත්සාහය, බුදුන් වහන්සේ බැහැදැකීමට සැවත් නුවරට පැමිණිම් ආදී මෙහි විස්තර කර ඇත. බුදුන් වහන්සේ මේ තෙරුන්ට, උන්වහන්සේගේ කුටියේ රාත්‍රිය ගත කිරීමට ඇරයුම් කළහ. එහිදී, මේ තෙරුන් අට්ඨකවග්ග සජ්ජායනා කරනලදී. ඒ ගැන සතුටට පත් බුදුන් වහන්සේ මේ උදානය වදාළහ.
“ආරිය තෙමේ...උපධි රහිත නිර්වාන ධර්මය දැන...කිලිටි දෙයෙහි නොඇලේ”. මූලාශ්‍රය: ඛු.නි: උදානපාලිය: 5.6 සෝණ සූත්‍රය, පි.266. සටහන: මෙහිදී මේ තෙරුන් බුදුන් වහන්සේට, අවන්ති ප්‍රදේශයේ භික්ෂු සංඝයා අඩු නිසා තමන්හට පැවිදි බව ලබාගැනීමට දුෂ්කරවූ බව විස්තර කර ඇත. ඛු.නි: වින.පි: මහාවග්ග පාලිය 1, පි.583.
▼  මේ තෙරුන්ගේ ථෙර ගාථා: ඛු.නි: ථෙරගාථා:5.1.11 පි.148.
“බුදුහු බොහෝ රෑ බොහෝ වේලාවක් අභ්‍යවකාශයෙහි විසුහ, සිව් විහරණයෙහි දක්‍ෂ ශාස්තෘහු ගඳ කිළියට පිවිසියහ...ඉක්බිති සම්බුද්ධ ශ්‍රාවකවූ මම බුද්ධ ශ්‍රේෂ්ඨයන් හමුවේ දහම සජ්ජායනා කළෙමි”.	
▼  මේ තෙරුන්ගේ අපදානය: ඛු.නි: අපදානපාලිය1: 42, පි.193.
අනෝමදස්සි බුදුන් වහන්සේට රන් ආලේප කළ සක්මන් මළුවක් කරවා එය මල් වලින් වසා, වියන් බැඳ, බුදුන් වහන්සේට පුජා කර, අහාර දානයද පුජා කර ඇත. එම පුණ්‍ය කම්මයේ මහිමයෙන් දිගුකලක් දෙව් රජ සැප විඳ අවසාන උත්පත්තියේදී ගෝතම බුදු සසුනේ බුද්ධ ශ්‍රාවකයෙක් විය.
▲ සෝණකොළිවීස තෙර- Soṇa Koḷivīsa Thera: ආරද්ධ වීරිය- සම්පුර්ණ විරිය- ඇති භික්ෂුන් අතරෙන් මෙතුමා අග්‍රයයි බුදුන් වහන්සේ වදාළහ. බලන්න:  EAN: note:88, p.585. මූලාශ්‍ර: අංගු.නි: (1) 1 නිපාත: එතදග්ග පාළිය, පි. 84, EAN:1: Foremost, p. 44.
▼ මෙතුමා, ගිහිකල, චම්පා නුවර වාසය කළ, කොලිවිස ගෝත්‍රයේ, ධනවත් සිටුපුතෙකි. සියුමැලි වූ ඔහුගේ යටිපතුල් හි ලොම්හටගෙන තිබු නිසා ඔහුට පාවහන් නොමැතිව ඇවිදීම දුෂ්කරවිය. මෙතුමන්, සේනිය බිම්බිසාර රජ හමුවීම, ඒ මගින් බුදුන් වහන්සේ දැකීම, පැවිද්ද හා වීරිය කිරීම, අරහත්වය ලැබීම මෙහි විස්තරාත්මකව පෙන්වා ඇත. සටහන: මේ තෙරුන්ගේ පාද ප්‍රශ්නය හේතු කොටගෙන, සංඝයාට පාවහන් පැළදීමට බුදුන් වහන්සේ අනුමත කර ඇත. මූලාශ්‍රය: වින.පි: මහාවග්ගපාලි 1: සෝණකොලිවිසවත්ථු 474, පි.594.
▼ බුදුන් වහන්සේ ගිජ්ජකුට පර්වතයේ වැඩ වසන සමයේ, සෝණ තෙරුන්, රජගහනුවර අසබඩ සීත වනයේ වාසය කළහ. එහිදී උන්වහන්සේට ඇරඹු වීරිය වඩා ගත නොහැකිව සිත විපරියාසයට පත්ව ගිගිබවට පත්වීමට සිතුනි. ඒ බව සිතින් දැනගත් බුදුන් වහන්සේ ඉර්දියෙන් එහි පැමිණ විණාව උපමාව පෙන්වා වදාළහ: විණාවේ තත් දැඩිලෙස තද කිරීමෙන් හෝ ලිහිල් කිරීමෙන් යහපත් ස්වරය ගත නොහකිය. එහෙත් තත් සමගුණයෙන් පිහිටවා ගත් කළ ස්වරය යහපත්වේ. එලෙස, පමණට වැඩි වීරිය නිසා උද්දච්චය ඇතිවේ, අඩු වීරිය නිසා අලසකම ඇතිවේ. එමනිසා, වීරිය ආදී ඉන්ද්‍රිය සමතත්වයේ පිටුවාගෙන කටයුතු කරන්න යයි බුදුන් වහන්සේ වදාළහ. ඒ අනුව ක්‍රියා කළ සෝණ තෙරුන් අරහත්වය ලැබුහ. සටහන: මෙතුමා ගිහිකල විණා වාදනයෙහි දක්‍ෂවිය. මූලාශ්‍රය: අංගු.නි: (4) 6 නිපාත: 6.2.1.1. සෝණසූත්‍රය, පි.172.
▼  මේ තෙරුන්ගේ ථෙර ගාථා: ඛු.නි: ථෙරගාථා:13.1.1., පි.489.
“අඟුරජායාගේ පිරිවරයෙහි වූ ඒ සෝණ තෙමේ අද දහමේ උතුම්ව දුකේ පරතෙරට ගියේය”.
සප
▲ සෝපාක සාමණේර -Samanera Sopaka: සත් හැවිරිදි වියේදී පැවිදිව, බුදුන් වහන්සේ ඇසු දස කුමාර ප්‍රශ්න වලට යහපත් පිළිතුරු පැවසු නිසා, බුදුන් වහන්සේ වෙතින් උපසම්පදාව ලැබුහ. බලන්න: ඛු.නි: ඛුද්දක පාඨ, දස කුමාර ප්‍රශ්ණ.
▼ මේ තෙරුන්ගේ ථෙර ගාථා:ඛු.නි: ථෙරගාථා: 7.1.4 ,පි.172.
   “...පැන විසඳූ කළ, තථාගතයන් වහ්සේ අනුමෝදන් වුහ. මෙසේ වදාළහ:
‘මේ සෝපාක යම් කෙනෙකුගේ සිව්පස වළඳන ලදිනම් එය අංග මගධ දනවු වැසියන්ට ලාභයකි’...මම අන්තිම ශරීරය දරමි. ධර්මයේ සුධර්මතාවවේ ආශ්චර්ය නිසාය.”
▼ මේ තෙරුන්ගේ අපදානය:ඛු.නි:19, පි.144: “මම සිද්ධාර්ථ බුදුන් වහන්සේට ඇතිරියක අතුරා මල් අසුනක් පුජා කෙළෙමි. උන්වහන්සේ එම අසුනේ වැඩහිඳ මගේ මතු උත්පත්ති ස්ථානය දැන මෙසේ වදාළහ:
   ‘ඒකාන්තයෙන්ම සංස්කාරයෝ අනිත්‍යයහ, ඉපදීම හා විනාශය ස්වාභාවය කොට ඇත, ඉපදී නැතිවේ, ඔවුන්ගේ සංසිඳීම සැපය’. මම මගේ ලබ්ධිය හැර අනිත්‍ය සංඥාව වැඩුවෙමි. කුසල විපාක අනුව දෙව් මිනිස් සැප විඳ අන්තිම ආත්ම භාවයේදී සෝපාක (ස්වකිය පාකය වූ බත අනුන් අනුභව නොකරන බැවින් සපාක නම්වූ) චණ්ඩාල කුලයේ උපත ලැබීමි, සත් හැවිරිදි වියේදී අරහත්වය ලැබුවෙමි”.
සබ
▲ සුබාහු තෙර-Subahu Thera: බරණැස්නුවර සිටු පුතෙක් වූ මෙතුමා යසකුල පුත්‍ර තෙරුන්ගේ ගිහිකල මිතුරෙකි. තම මිතුරා පැවිදිවූ බව අසා සෙසු මිතුරන් තිදෙනා සමග පැමිණ, බුදුන් වහන්සේ වෙතින් දහම අසා පැවිදිව, උපසම්පදා ලැබ අරහත්වයට පත්වුහ. මූලාශ්‍රය:වින.පි:මහාවග්ග පාලි1: සිව්ගිහි යහළුවන්ගේ පැවිද්ද කථා, පි.116.
▼  මේ තෙරුන්ගේ ථෙර ගාථා: ඛු.නි: ථෙරගාථා:1.6.2  පි.58. “ සොඳුරු ගායනයක් ලෙසින් වැස්ස වසි, මගේ කුටිය හොඳින් ආවරණය වී ඇත, (පරිභෝග සුඛ ආදියට ඒමට නොහැකිසේ ) කවුළු වසා ඇත. මගේ සිත කායගතා සිහියේ යහපත් ලෙසින්ම එකඟව ඇත. වැස්ස, ඔබ කැමති ලෙසින් වසින්නට හැකිය”.
සභ
▲ සභිය කච්චාන තෙර-Sabhiya Kaccāna Thera: මෙහිදී මේ තෙරුන්, වච්චගොත්ත පරිබ්‍රාජක විමසු ප්‍රශ්න පිලිබඳව, එතුමන් වදාළ පිළිතුරු පෙන්වා ඇත. දේශනාව අවසානයේදී ඒ ගැන පැහැදුන වච්චගොත්ත පරිබ්‍රාජක, සභිය තෙරුන්හට ප්‍රසංසා කළහ. සටහන: තථාගතයන් මරණින් පසු සිටින්නේද: ආදීවූ එවක පැවති දිට්ඨි 10 ගැන මෙහි දක්වා ඇත. බලන්න: දිට්ඨි. මූලාශ්‍රය: සංයු.නි: (4) සළායතනවග්ග:අබය්‍යාකතසංයුත්ත:10.1.11 සභියසූත්‍රය, පි.730.
▼  මේ තෙරුන්ගේ ථෙර ගාථා: ඛු.නි: ථෙරගාථා:4.1.3  පි.128.
“කෙනකුට, සබ්‍රහ්මසරුන් කෙරෙහි ගෞරවය නැද්ද, ඔවුන් පොළවට අහස මෙන් සද්ධර්මයෙන් දුරුවේ”.
▲ සුභූති තෙර- Subhūti Thera: අරණවිහාරි- ගැටීම් රහිත විහරණය ඇති, දක්ෂිණාවට-දක‍්ඛිණෙය්‍යා -තෑගී පුජාආදිය ලැබීමට සුදුසු භික්ෂුන් අතරෙන් අග්‍ර, සුභූති තෙරුන්යයි බුදුන් වහන්සේ වදාළහ. මූලාශ්‍ර: අංගු.නි: (1 ) 1 නිපාත: එතදග්ග පාළිය, පි. 84, EAN:1: Foremost, p. 44.
▼ මේ තෙරුන් අනාථපිණ්ඩික සිටුවරයාගේ බාල සොහොයුරාය, ජේතවනාරාමය බුදුන් වහන්සේට පුජා කරන අවස්ථාවේදී පැවිදි වුහ. මෙත්තා භාවනාව තුලින් ජානසම්පත් ලබා අරහත්වයට පත්වුහ. බලන්න: EAN: note: 85, p.585 මූලාශ්‍ර: අංගු.නි:(6 ):11 නිපාත:අනුසති වග්ග,11.2.4 සුභූති සූත්‍රය ,පි.662 ,EAN:11: II Recollection, 14.4 Subhuti , p.572.
▼ සුභූති තෙරුන් අවිතක්ක සමාධියෙ වැඩ සිටිනු දුටු බුදුන් වහන්සේ මේ උදානය වදාළහ:
“ ...මිථ්‍යා විතක්ක පලවාහැර...සතර යොගයන් ඉක්මවා ගිය ආරිය පුද්ගලයා, ඒකාන්තයෙන්ම පුනර්භවයකට නො එයි”. මූලාශ්‍රය: ඛු.නි:උදානපාලිය:6.7. සුභූති සූත්‍රය, පි.300.
▼ මේ තෙරුන්ගේ ථෙර ගාථා: ඛු.නි: ථෙරගාථා:1.1.1 පි.35.
“ මගේ කුටිය මැනවින් සොයනලද නිසා සුව එළවයි… (එනිසා) මේඝය (වැස්ස) රිසිසේ වසින්න! මගේ සිත යහපත්ලෙසින්ම සමාහිතව ඇත, කෙලෙසුන් ගෙන් මිදී ඇත, මම ආරබ්ධ වීරිය ඇතිව වාසය කරමි…”
▼ මේ තෙරුන්ගේ අපදාන: ඛු.නි: අපදාන පාලිය1:21, පි.148. “පදුමුත්තර බුදුන් වහන්සේ වැඩසිටි සමයේ මම, කෝසිය නම් ජටිලයෙක්ව, හිමවතේ උග්‍ර තපස්කම් කළෙමි. බුදුන් වහන්සේ මා සිටි ස්ථානයට වැඩ අහසේ සක්මන් කලසේක. මම මල් අසුනක් පුජා කර බුදුන් වහන්සේට එහි වැඩම කිරීමට ආරාධනා කර සතියක් මුළුලේ උන්වහන්සේට නමස්කාර කරමින් සිටියෙමි.  සමාධියෙන් නැගිට, බුදුන් වහන්සේ මෙසේ වදාළහ:
  ‘ භාවනා අතුරෙන් ශ්‍රේෂ්ඨවූ බුද්ධානුස්සතිය වඩන්න, එහි ඵල ලෙසින් දිගු කලක් දෙව් සැප, රජ සැප විඳින්නේය. ඔබ, බොහෝ සම්පත් හැර, මතු පහළවන ගෝතම බුදු සසුනේ සුභූති නම් බුද්ධශ්‍රාවකයෙක් වෙන්නේය’”.
▲සුභද්‍ර භික්ෂුව-Bhikkhu Subhadra: බුදුන් වහන්සේ වෙතින් පැවිද්ද ලැබූ අන්තිම ශ්‍රාවක භික්ෂුව මේ උතුමාය. පෙරදී සුභද්‍ර පරිබ්‍රාජිකවූ  මෙතෙම, ඉතා ඉක්මනින්ම දහම අවබෝධ කර අරහත්වය ලබා ගත්හ. විස්තර පිණිස බලන්න: දීඝ.නි: මහා පරිනිබ්බාන සූත්‍රය.
▼ මේ තෙරුන්ගේ අපදාන: ඛු.නි: අපදාන පාලිය1: 19, පි.206. “මින් කල්ප ලක්ෂයකට පෙර පදුමුත්තර බුදුන් වහන්සේ පිරිනිවන් පෑ කළ ඒ ස්තූපයට මනහර ධජයක් පිදිවෙමි. කාශ්‍යප බුදුන් වහන්සේගේ තිස්ස නම් අග්‍ර ශ්‍රාවකයන්ට මම ලාමක වචන පැවසු නිසා ගෝතම බුදුන් වහන්සේ දැකීම පමාවිය. එතුමන්, උපවර්-තන සාල වනයේ දී පිරිනිවන් මඤකයේහිදී මා පැවිදි කළසේක. බුදුන් වහන්සේ ඉදිරියේම මගේ පැවිද්ද...උපසම්පදාව...පිරිනිවීම විය… බුදු සසුන කරනලදී”.
▲ සුභද්‍ර මහලු භික්ෂුව- Subhadra elderly Bhikkhu: මහා කාශ්‍යප තෙරුන්ගේ පිරිසේ සිටි මේ භික්ෂුව මහළු කල පැවිද්ද ලැබූවෙකි. බුදුන් වහන්සේ පිරිනිවන් පෑම අසා මහා කාශ්‍යප තෙරුන්ගේ පිරිස සංවේගයට පත්වූවිට, මොහු මෙසේ පවසා ඇත:
“ ඇවැත්නි කම් නැත, ශෝක නොකරන්න, නොවැළපෙන්න, අපි ඒ මහා
ශ්‍රමණයා ගෙන් මොනවට මිදුණම්හ...මෙය තොපට කැපය... නොකැපය… ආදී ලෙසින් ඔහුගේ අවවාද වලින් මිදුනොවෙමු...දැන් අපට කැමති දේ කළහැකිය” ආදිලෙසින් ඔහු බුදුන් වහන්සේ ගැන අගරු ලෙසින් කථාකර ඇත. බලන්න: දීඝ.නි: මහාපරිනිබ්බාන සූත්‍රය.
▲ සෝභිත තෙර- Sobhita Thera: පෙර විසු කඳපිළිවෙත සිහිකරණ-පුබ්බේනිවාසානුස්සතිය- භික්ෂුන් අතරෙන්, මේ තෙරුන් අග්‍රය. ගිහිකල, සැවත්නුවර වාසයකළ බ්‍රාහ්මණයෙක්විය. බලන්න: EAN: note: 108,p.585 මූලාශ්‍ර: අංගු.නි: (1) 1 නිපාත: එතදග්ග පාළිය සූත්‍ර, පි. 84, EAN:1: Foremost, p. 44.
▼ මේ තෙරුන්ගේ ථෙර ගාථා: ඛු.නි: ථෙරගාථා:2.3.3, පි.98. “ සිහිය ඇතිව, අභිඥා නුවණින්, බල හා වීරිය ඇති මහණකු වූ මම පන්සියක් කල්ප (පෙරජිවිත) එක් රැයකින් සිහි කෙළෙමි”.
▼ මේ තෙරුන්ගේ අපදානය : ඛු.නි: අපදාන පාලිය:1: 131, පි.311. පදුමුත්තර බුදුන් වහන්සේ සමයේ උපත ලබා බුදුන් වහන්සේ වෙත පැහැදී බුදු ගුණ වැනිම, එමනිසා දිගු කාලයක් දුගතියෙන් තොරව සැප ලැබීම, අවසාන උත්පත්තියේදී, ගෝතම බුදුන් වහන්සේ වෙත පැවිදිව කෙළෙස් හැර නිවන ලබා ගැනීම මෙහි දක්වා ඇත.
සම
▲ සමිද්ධි තෙර- Samiddhi Thera: එක්සමයක දේවතාවියක් සමිද්ධි තෙරුන්හට: මෙලොව දැකිය හැකි පස්කම් සුවය විඳීම සුදුසුයයි පැවසුහ. එවිට සමිද්ධි තෙරුන් මෙසේ පැවසුහ:  “ කම්සැප කාලික බව (කෙටිබව) එහි බොහෝ දෝස ඇතිබව, මේ දහම තමන් විසින්ම දැකිය යුතුය, කල්නොයවා විපාක දෙන සුළුය, එව බලව යයි කීමට සුදුසුය, තමන්ගේ සිතේ දරාගෙන සිටීමට සුදුසුය. නුවණැත්තන් විසින්ම අවබෝධ කරගතයුතුය’ යි බුදුන් වහන්සේ වදාළහ”. මූලාශ්‍ර:සංයු.නි:(1 ): සගාථවග්ග:  දේවතාසංයුත්ත: 1.2.10 සමිද්ධි සූත්‍රය, පි. 44, ESN: Devatasamyutta: 20.10 Samiddhi, p. 79.
▼ සමිද්ධි තෙරුන්, බුදුන් වහන්සේගෙන් මාරයා ගැන විමසීම මෙහි විස්තරකර ඇත. මූලාශ්‍ර: සංයු.නි: (4) සළායතනසංයුත්ත: සමිද්ධි මාර පඤ්හ සූත්‍රය, පි.112, ESN: 35: Salayathana- samyutta: 65.3 Samiddhi, p. 1238.
▼ මේ තෙරුන්ගේ ථෙර ගාථා:ඛු.නි: ථෙරගාථා: 1.5.6 ,පි.56.
“මම සැදැහැයෙන් ගිහිගෙයින් නික්ම සසුනට පැමිණියෙමි. මගේ සතිප්‍රඥාව අරහත්වය තෙක් වර්ධනයවිය, සිත යහපත් ලෙසින් සමාහිතය. මාරයා, ඔබට කැමති ලෙසින් විකාර කරන්න, ඔබට මා පෙළිය නොහැකිය”.
▲ සුමන තෙර-Sumana Thera: සුමන තෙර, අරහත්වය ලැබීම මෙහි විස්තර කර ඇත. එතුමන්, ඒ බව  ප්‍රකාශ කර ඇත්තේ තමන්ට මානය නොමැති බව හඟවමින්ය.
මූලාශ්‍ර: අංගු.නි: 6 නිපාතය: 6.1.5.7. ඛෙම සූත්‍රය, පි. 148, EAN:6: 49.7. Khema sutta, p. 341.
▼  මේ තෙරුන්ගේ ථෙර ගාථා: ඛු.නි: ථෙරගාථා:5.1.4 , පි.140,6.1.10,පි.160
“ආරිය ව්‍රතයෙන් මට අනුසාසනා කළහ, අනුකම්පා කළහ, අනුග්‍රහ කළහ. ඔබගේ (බුදුන් වහන්සේ) අවවාදය, හිස්නොවිය, මම හික්මුණු අතවැසියෙක් වීමි”. සටහන: සත් හැවිරිදි වියේදී පැවිදිව, ඉද්දිබලයෙන් මහා නාගයෙක් දමනය කිරීම ගැන විස්තර ථෙර ගාථාවල දක්වා ඇත.
▼  මේ තෙරුන්ගේ අපදාන: ඛු.නි: අපදාන පාලිය1: 69,පි.236. මෙහිදී සුමන නම් මල්කරුවෙක්ව, සිඛි බුදුන්වහන්සේට සමන්පිච්ච මල් පුජාකිරීම, ඒ පුජාවේ මහිමයෙන් බොහෝ කල් දෙව් මිනිස් සැපවිඳ ගෝතම බුදු සසුනේදී අරහත්වය ලැබීම දක්වා ඇත.
සර
▲සැරියුත් මහා තෙර- Sāriputta Maha Thera: සාරිපුත්ත තෙරුන් ලෙසින්ද හඳුන්වා ඇත. බුදුන් වහන්සේගේ අග්‍ර ශ්‍රාවක දෙනමගේ, ජේෂ්ඨතම තෙරුන්ය. දහම් සේනාපති ලෙසින්ද හඳුන්වයි. බලන්න: අග්‍රශ්‍රාවක. මහා ප්‍රඥාවෙන් අග්‍ර: සැරියුත් තෙරුන් යයි බුදුන් වහන්සේ වදාළහ. මූලාශ්‍ර: අංගු.නි: (1) 1 නිපාත: එතදග්ග පාළිය සූත්‍ර, පි. 84, EAN:1:  XIV : Foremost, p. 44.
▼ සැරියුත් තෙරුන් අරහත්වය ලැබීම මෙහි විස්තර කර ඇත. මුලාශ්‍රය: ම.නි: (2) 2.3.4 දීඝනඛ සූත්‍රය, පි.296.
▼බුදුන්වහන්සේ සැරියුත් තෙරුන් දහම්දූත සේවයට අනගි යයි මෙහිදී පෙන්වා ඇත. මූලාශ්‍ර: අංගු.නි: (5) 8 නිපාත: 8.1.2.6 දුතෙය්‍ය සූත්‍රය, පි.100, EAN:6: 16.6.Mission, p.421.
▼ බුදුන් වහන්සේ සැරියුත් තෙරුන්ගේ ගුණ මෙසේ වදාළහ:
“මහණෙනි, සැරියුත් තෙමේ තථාගතයන් වහන්සේ විසින් පවත්වන ලද අනුත්තරවූ ධර්-ම චක්‍රය මනා කොටම, තථාගතයන්ට අනුවම පවත්වයි” මූලාශ්‍රය: අංගු.නි: (1): 1 නිපාත: ඒකපුග්ගලවග්ග:1.13.26 සූත්‍රය. පි.84.
▼ සංයු.නි:භික්ෂුසංයුත්ත:මහානාග සූත්‍රයේ දී, මුගලන් තෙරුන්, මෙලෙසින් සැරියුත් තෙරුන්ගේ ගුණ වදාළහ:
“ සැරියුත් තෙරුන්ගේ ප්‍රඥාවේ මහත්බව මහා සාගරය බඳුය. උන්වහන්සේ, බුදුන්වහන්සේ විසින් නොයෙක් ලෙසින් වර්ණනා කර ඇත...ප්‍රඥාවෙන් ද ශිලයෙන් ද උපසමයෙන්ද (ශාන්තබව) සැරියුත් තෙරුන් ශ්‍රේෂ්ඨයහ.  නිවනට පැමිණි යම් කෙනෙක් සිටීද, සැරියුත් තෙරුන්ට වඩා උත්තරිතර මහණකෙනෙක් නැත” (සාගරය උපමාව).
▼ සැරියුත් තෙරුන් ගේ උතුම් ගුණ පිළිබඳව, වංන්ගීස තෙරුන් මේ ගාථාව වදාළහ:
‘ගැඹුරු පැණති නුවණැත්තාවූ මග නොමග දැනීමෙහි දක්‍ෂ මහත් ප්‍රඥා ඇති ශාරීපුත්‍ර ස්ථවිරයන් වහන්සේ භික්ෂුන්ට දහම් දෙසති. උන්වහන්සේගේ මධුර ස්වරය සැළලිහිණියකගේ මෙනි. වැටහීම මුහුදු රල මෙන් පැන නගී. ඇලුම් කටයුතු ඇසියයුතු සිත්කලු ස්වරයෙන් දහම් දේශනා කරන උන්වහන්සේගේ ඒ මිහිරි තෙපුල් භික්‍ෂුහු අසති. ඔදවැඩි සිත් ඇත්තාහු ප්‍රමුදිත සිත් ඇත්තාහු කන් යොමු කරති’. බලන්න: සංයු.නි: වංගීසසංයුත්ත:8.1.6 සාරිපුත්‍ර සූත්‍රය.
▼ ආනන්ද තෙරුන් විසින් සැරියුත් මහා තෙරුන් විමසන ලද පැණයකට ලැබූ පිළිතුර බුදුන් වහන්සේ දුන් පිළිතුරට එකහා සමානවූ නිසා ආනන්ද තෙරුන් එතුමාගේ ශ්‍රාවක ගුණ මෙසේ වණන ලදී:
“ඔබ වහන්සේ, භාග්‍යවතුන් වහන්සේ මෙන් එම පද, ව්‍යඤජන අර්ථය එලෙසින්ම විසඳු සේක... යම් කරුණක් පිළිබඳව ශාස්තෘන් වහන්සේ ගේ හා ශ්‍රාවකයාගේ විසඳුම, අග්‍ර පදය වූ නිවන පිළිබඳව සැසදෙන්නේනම්, සමාන වන්නේනම්, නිවැරදි නම් එය ආශ්චර්-යමත්ය! අද්භුතය!” ( අචඡරියං ආවුසො, අබභූතං..., යත්‍ර හි නාම සතථු ච සාවකසස ච අතෙථා බ්‍යඤජනෙන  බ්‍යඤජනං සංසංදීසසති, සමෙසසති, න විගගහිසසති, යදිදං අගගපද සමිනති). මූලාශ්‍ර: අංගු.නි: (6 )11-නිපාත, 1 නිසසය වගග,11.1.7 පඨම සංඥා සුත්‍රය, පි.626.  EAN- Elevens, I Dependence, 7.7  Perception, p.567)
▼ මෙහිදී බුදුන් වහන්සේ, සැරියුත් තෙරුන්ගේ ප්‍රඥාමහිමය පෙන්වා ඇත. ධර්ම ධාතුව, සම්පුර්ණයෙන්ම හේතුප්‍රත්‍යය ඇතිව දැකීමට සමත් ශ්‍රාවකපාරමී ඥානය, සැරියුත් තෙරුන් හට ඇතිබව බුදුන් වහන්සේ මෙහිදී වදාළහ. සටහන: සැරියුත් තෙර, අරහත්වය ලැබීමද මෙහි විස්තරකර ඇත. මූලාශ්‍රය: සංයු.නි: ( 2) නිදානවග්ග: අභිසමයසංයුත්ත: 1.4.2 කාළාර සූත්‍රය, පි.100
▼ සැරියුත් තෙරුන් ගේ හිසට යකෙක් පහර දීම හා එහි කම්ම විපාක ලෙසින්, ඒ යකා  ක්ෂණයෙන්ම මැරී අවීචිනිරයේ උපත ලැබීම මෙහි දක්වා ඇත. ඒ බව දිවැසින් දුටු මහා මුගලන් තෙරුන්, සැරියුත් තෙරුන් වෙත පැමිණ උන්වහන්සේ සුවපත්ද?යයි විමසා ඇත. එතුමන් සුවපත්ව වෙසන බව පැවසුවිට මුගලන් තෙරුන්, සැරියුත් තෙරුන්ගේ ගුණ මෙසේ පවසා ඇත:
“ඇවත්නි, සැරියුත් තෙරුන් කොතරම් මහා ඉර්-දීමත්ද,  මහා ආනුභාව ඇත්ද?.... ඒ යකා දුන් පහරින් ඇතෙක්වුවද බිම වැටේ...එහෙත්, මුන්වහන්සේ පැවසුවේ, මට යැපිය හැකිබවය”. සටහන: එම සිදුවීම දිවඇසින් දුටු, බුදුන් වහන්සේ පෙන්වා ඇත්තේ කිසිවක් ගැන නොකිපෙන, මැඩුන සිතක් ඇති අය කෙරේ දුක නොපැමිනිනෙන බවය. මූලාශ්‍ර:ඛු.නි: ඉතිවුත්තක: 4.4. ජුන්හසූත්‍රය, පි.232.
▼ සැරියුත් තෙරුන්ගේ ථෙර ගාථා: ඛු.නි: ථෙරගාථා පාලිය:30.1.2, පි.262.
“...ඉදින් ගමෙහි හෝ වේවා වනයෙහි හෝ වේවා පහත් බිමේ හෝ උස් බිමේ හෝ වේවා යම් තැනක් රහතුන් වෙසේත් නම් ඒ බිම රමණියය… පසැස් ඇති බුදුන් වහන්සේ අනෙකුහට දහම් දෙසුහ, එකල්හි මම අරුත් අවබෝධ කරමින් සවන් දුනිමි. මගේ ඒ ශ්‍රවණය හිස්දෙයක් නොවිය, මම ආශ්‍රව රහිතව විමුක්තියට පත්වූවෙමි”.
▼ සැරියුත් තෙරුන්ගේ අපදානය: ඛු.නි:අපදාන පාලි 1: 1, පි. 54.:  පෙර භවයක ‘සුරුචි’ නම් තවුසෙක්ව, බොහෝ සිසුන් ඇතිව, හිමාල වනයේ වාසය කර ඇත. එකල, අනෝමදස්සි බුදුන් වහන්සේ හිමවතට වැඩියහ, “මම උන්වහන්සේට ගරු පුජා කළෙමි. එතුමන් වහන්සේ, අනාගතයේදී , ගෝතම බුදුන්ගේ අගසව්ව, අරහත්වය ලබන බව වදාළහ”.
▲ සුරාධ තෙර-Suradha Thera: සුරාධ තෙරුන් අරහත්වය ලැබීම ගැන මේ සූත්‍රයේ පෙන්වා ඇත. මූලාශ්‍රය: සංයු.නි: (3): ඛන්ධක: අරහන්තවග්ග: 1.2.2.10 සුරාධ සූත්‍රය, පි. 168.
▼ මේ තෙරුන්ගේ ථෙර ගාථා: ඛු.නි: ථෙරගාථා:1.1.1 පි.35.
“ ගිහිගෙන් නික්ම සසුනෙහි යමක් සඳහා පැවිදිවීද, මා විසින් සියලු සංයෝජන ක්‍ෂයකර, ඒ අර්ථය නිවන ලබන ලදී”.
සල
▲ සේල තෙර-Sela Thera: අංගුත්තරපාන දනව්වේ ප්‍රසිද්ධ වැසියෙක්වූ, කේනිය ජටිල ගේ ගිහිකල මිත්‍රයෙක් වූ මේ තෙරුන් ආපන නියම් ගමේ විසු වේදයේ පරතෙරට ගිය, මහා සිසු පිරිසක් සහිත බ්‍රාහ්මණයෙකි.  මොහු කේනිය ජටිල හමුවීමට පැමිණි අවස්ථාවේ බුදුන් වහන්සේ එහි වැඩ වාසය කරන බව දැන ‘බුද්ධ’ යන වචනය අසා මහා ප්‍රමොදයකට පැමිණ ඔහුට මෙසේ සිත්විය:
“ බුද්ධ යන ඝෝෂය පවා ලෝකයේ දුලබය. අපගේ වේදයට අනුව දෙතිස් මහා පුරුෂ ලක්ෂණ ඇති මහා පුරුෂයන් දෙදෙනකි: සක්විති රජ … අරහත් සම්මා සම්බුද්ධ”.. ඉන්පසු බුදුන් වහන්සේ බැහැදැක, අප්‍රමාණ සැදැහැ උපදවා, බුදුගුණ මාලාවක් පවසා, තම පිරිස සමග පැවිදිව අරහත්බව ලැබූ අන්දම මෙහි විස්තරාත්මකව පෙන්වා ඇත. මූලාශ්‍රය: ම.නි (2) 2.5.2 සේල සූත්‍රය, පි.614.
▼ මේ තෙරුන්ගේ ථෙර ගාථා: ඛු.නි: ථෙරගාථා:20.1.6  පි.238.
“භාග්‍යවතුන් වහන්සේ, මේ තුන්සීයක් බ්‍රාහ්මණයෝ ඇඳිලි බැඳ බඹසර යදි, අපි ඔබ වෙත බඹසර රකින්නෙමු’.
▼ මේ තෙරුන්ගේ අපදානය: ඛු.නි: අපදාන පාලිය:3091: පි.612. පදුමුත්තර බුදුන් වැඩසිටි සමයේ හංසවතී නුවර උපත ලබා, නෑදෑයන් හා සෙසු අය එක් රැස්කර මහා දානයක් පිරිනැමීම, එම පුණ්‍ය කම්මය නිසා දිගු කලක් දෙව් මිනිස් සැප විඳීම, අවසාන භවයේ වාසෙට්ට නම් ධනවත් බ්‍රාහ්මණ ගේ පුතෙක් වීම, ගෝතම බුදුන් වහන්සේ දැක පැහැද තම පිරිවර සමග උන්වහන්සේ වෙත පැවිදිව අරහත්වය ලැබීම මෙහි විස්තර කර ඇත.
සළ
▲ සාළ තෙර- Sala Thera: බුදුන් වහන්සේ වැඩසිටි සමයේ, ඤාතගමේවිසු මේ තෙරුන් අරහත්ව, පිරිනිවන් පැ බව මෙහි දක්වා ඇත. මූලාශ්‍රය:සංයු.නි: (5-2) මහාවග්ග: සෝතාපත්තිසංයුත්ත:11.1.8 හා 11.1.9,11.1.10  ගිඤ්ජකාවස්ථ සූත්‍ර, පි.184.
සව
▲ සීවලී තෙර- Sivali Thera: සිව්පස මනාව ලබන භික්ෂුන් අතරෙන්, මෙතුමා අග්‍රය යි බුදුන් වහන්සේ වදාළහ. මූලාශ්‍ර: අංගු.නි: (1 ) 1 නිපාත: එතදග්ග පාළිය, පි. 84, EAN:1:Foremost, p. 44.
▼ සුප්පාවසා කෝලිය දේවිය මෙතුමාගේ මැණියෝය. පෙර කම්ම විපාක ලෙසින් සත්වසක් මවගේ කුසේ සිටියහ. මෙතුමාගේ පියා, මවගේ අයැදුම පරිදි බුදුන් වහන්සේ වෙත පැමිණ, ඇයගේ නමස්කාර ගරු පුජා කළ විට, බුදුන් වහන්සේ එතුමිය සුපත්වේවා! යයි වදාළ අවස්ථවේ, ළදරු කුමරා බිහිවිය. උපන් සැනයෙන් සෝතාපන්නවී, හිසකෙස් බානවිට, සකදාගාමී බවට පත්විය.බලන්න: EAN:note: 90. මූලාශ්‍රය: ඛු.නි: උදානපාලිය: 2.8 සුප්පාවසා සූත්‍රය, පි.186.
▼ මේ තෙරුන්ගේ ථෙර ගාථා:ඛු.නි: ථෙරගාථා: 1.6.10,පි.60.
“ යමක් ප්‍රයෝජන කොට ඇත්තෙමි යයි කුටියට පිවිසිමි, මගේ ඒ සංකල්පයෝ ඉටුවිය, ත්‍රිවිද්‍යා අරහත් පහළ විමුක්ති සොයමින්, මාන අනුසය හැර දැමීමි”.
▼ මේ තෙරුන්ගේ අපදානය:ඛු.නි: අපදාන පාලිය 2-1: 543,පි.376. පදුමුත්තර බුදුන් දවස හංසවති නුවර, ක්‍ෂත්‍රියෙක්ව, බුදුන් වහන්සේ ගැන පැහැදී, පුණ්‍යශෝභා ඇති මහා ලාභ ලබන තෙරනමක් දැක ඒ තනතුර පැතීම, සිදු කරනලද පුණ්‍ය කම්ම නිසා බොහෝ කල් දෙව් මිනිස් සැප විඳීම, විපස්සි බුදුන් පහළවූ කළ බන්ධුමති නුවර උපත ලැබීම, කර්මාන්තයක සේවය කිරීම, උපාසක සමුහයක්, බුදුන් වහන්සේට මහා දනක් පවත්වනවිට ඔවුන්ට දී හා මීපැණි සොයා ගැනීමට නොහැකිව සිටින විට තමන් සතුවූ දී හා මීපැණි, ඔවුන් විශාල මුදලක් දී ලබාගැනීමට කැමත්ත දැක්වූ අවස්ථාවේ ඒ ගැන සිතා තමන් විසින්ම ඒ දේ බුදුන් වහන්සේට පිළිගැන්වීම, බරණැස් නුවර රජකම් කරනවිට සතුරු රජෙක් ගැන කිපී ඔහු හා පිරිසට නුවරින් පිටවීමට නොදී සත් දිනක් හිරකර තැබීම, ඒ අයහපත් කම්ම විපාක නිසා නිරයේ දුක් විඳීම ආදී විස්තර මෙහි දක්වා ඇත. අවසාන භවයේ, ගෝතම බුදුන් දවස කෝලිය රටේ මේ තෙරුන් උපත ලැබීය. පියා මහලි ලිච්චවි රජය, මව සුප්පාවාස දේවිය, පෙර කළ අකුසලය නිසා සත් අවුරුද්දක් මව්කුස තුල සිටීමට සිදුවිය. බුදුන් වහන්සේගේ අනුකම්පාව නිසා උපත ලබා සතියකින් පැවිදි වුහ, සැරියුත් මහා තෙරුන් උපාධ්‍යාය, මෙතුමන්ගේ කෙස් බැවේ මහා මුගලන් තෙරුන්ය, ඒ අවස්ථවේදී අරහත්වය ලැබුහ. පෙර කල් පුණ්‍ය කම්ම බලයෙන් දෙවියෝ, නාගයෝ හා මිනිසුන් මේ තෙරුන්ට සිව්පස නිරතුරුවම පුජා කළෝය.
සහ
▲ සීහ සාමණේර- novice Sīha: බුදුන් වහන්සේ වැඩසිටි සමයේ, උන්වහන්සේ හා වාසය කළ සාමණේර නමකි. සහජ දක්ෂතාවය ඇති මේ සාමණේර නම, ජේෂ්ඨතම භික්ෂුන් විසින් බුහුමන් සහිතව පිළිගත් කෙනෙක් බව දක්වා ඇත. බලන්න: EDN: note: 180, p. 415. මූලාශ්‍ර: දීඝ.නි: (1): 6 මහාලි සූත්‍රය, පි. 340, EDN: 6: Mahāli Sutta: About Mahāli- Heavenly Sights, Soul and Body, p. 11.
▼  මේ තෙරුන්ගේ ථෙර ගාථා: ඛු.නි: ථෙරගාථා:1.9.3,පි.70.
“ එම්බා සිහ, අප්‍රමත්තව (සති සම්පජන්‍යය ඇතිව) වාසය කරන්න, දිවා රෑ කුසිත නොවී කුසල දහම වඩාගන්න, ආත්ම භාවය වහා දුරුකරන්න”.
හ
හත
▲ හත්ථිසාරිපුත්‍ර චිත්ත තෙර -Hatthisāriputta Citta Thera: මේ තෙරුන් පැවිදිවීම හා අරහත්වය ලැබීම මෙහි දක්වා ඇත. මූලාශ්‍රය: දීඝ.නි: (1) 9 පොට්ඨපාද සූත්‍රය, පි. 404.
▼ මේ තෙරුන් බරණැස, ඉසිපතන මිගදායේ වාසය කිරීම හා මහා කොට්ඨිත තෙරුන් ඔහුට අවවාද කිරීම, පසුව වීරිය වඩා අරහත්වය ලැබීම මෙහි දක්වා ඇත. සටහන: අටුවාවට අනුව,මේ තෙරුන් 7 ත් වතාවක් සිව්රු හැර ගිහිබවට පත්විය, කම්ම විපාකයක් නිසා- කාශ්‍යප බුදුන් සමයේ, භික්ෂුවකට, පැවිද්ද හැර දැමීමට බලකිරීම නිසා එසේ සිදුවූ බව මෙහි දක්වා ඇත. බලන්න: EAN: note: 1393, p.649. මූලාශ්‍ර: අංගු.නි: (4) : 6 නිපාත:මහාවග්ග: 6.2.1.6 හත්ථිසාරිපුත්‍ර සූත්‍රය, පි.198. EAN:6: 60.6 Hatthi, p.350.
හම
▲ හේමක තෙර- Hemaka Thera: බාවරී බ්‍රාහ්මණ ගේ සිසුවූ මෙතුමා, තණ්හාව තරණය කිරීම ගැන බුදුන් වහන්සේ විමසුහ. බුදුන් වහන්සේ මෙසේ වදාළහ:
“අනිත්‍ය ආදී දහම් සතිමත්ව දැන, මගනුවණින් කෙළෙස් පිරිනිවිමෙන් නිවුනාවූ, සංසුන්වූ රහතුන්, ලෝකයෙහි වීසත්තිකා නම්වූ තණ්හාව තරණය කළ අයය.” දහම අවබෝධ කර පැවිදිවුහ. මූලාශ්‍රය: ඛු.නි.සුත්තනිපාත: පාරායනවග්ග:වස්තුගාථා: පි,326, 5-8 හෙමක මානවක, පි.354.
▼ මේ තෙරුන්ගේ අපදානය: ඛු.නි:අපදාන පාලිය 2-1: 407,පි.48. පියදස්සි බුදුන් සමයේ අනෝම නම් බොහෝ ඉද්දිබල ඇති තවුසෙක් ලෙසින් වාසය කිරීම, බුදුන් වහන්සේට රුවන් ආසනයක් මවා පුජාකිරීම, දාන පුජා කිරීම, ඒ යහපත් කම්ම විපාක ලෙසින් බොහෝ කල් දෙව් මිනිස් සැප ලැබ, ගෝතම බුදුන් දවස උපත ලබා දහම අසා පැවිදිවීම මෙහි දක්වා ඇත.
“...මේ මගේ අන්තිම භවයය, සියලු ආසව ක්‍ෂය කරනලදී, දැන් නැවත ඉපදීමක් නැත”.



උපග්‍රන්ථය 2:  බුද්ධ ශ්‍රාවක භික්ෂුණි සංඝ- Buddha’s disciple Bhikkhuni
සටහන: සූත්‍ර පිටකය, විනය පිටකය, ථෙරි ගාථා හා අපදාන ඇසුරෙන් ලබාගත් විස්තර අනුව පිළියෙළ කර ඇත. මෙහි දක්වා නැති තෙරණියන් ගේ විස්තර පිණිස බලන්න: ඛු.නි: ථෙරි ගාථා, අපදාන පාලිය 2-2: ථෙරි අපදාන.
අ:	* අම්බපාලි තෙරණිය-Ambapali Thereniya * ආලවිකා තෙරණිය- Alavika Thereniya  *අශෝකා තෙරණිය- Asoka Thereniya  
උ:	* උපචාලා තෙරණිය- Upachala Thereniya * උප්පලවන්නා තෙරණිය- Uppalavaṇṇā Thereniya
ක:	*කජඞනගලා තෙරණිය-Kajangala Thereniya * කිසාගෝතමී තෙරණිය- Kisa Gotami  Thereniya
ඛ:	* ඛේමා තෙරණිය- Khema Thereniya
ච:	* චලාතෙරණිය-Chala Theraniya
ධ:	*ධම්මදින්නා තෙරණිය- Dhammadinnā Thereniya
න:	* නන්දා තෙරණිය- Nanda Theraniya * නන්දා (ගොතම) තෙරණිය- Nanda Theraniya
ප:	* පටාචාරා තෙරණිය- Paṭācārā Theraniya* පුන්ණා තෙරණිය- Punna 	Theraniya
භ:	* භද්ද කච්ච්චානා (යසෝධරා) තෙරණිය -Baddakacchana (Yasodharā) 	Theraniya* භද්‍රා කුණ්ඩලකේසි තෙරණිය- Bhaddā Kuṇḍalakesā Theraniya
ම:	* මහා ප්‍රජාපති ගෝතමි තෙරණිය-Maha Prajapathi Gothami Theraniya * මහා භද්‍රාකපිලාණි තෙරණිය-Maha Bhaddā Kāpilānī Theraniya
ව:	* වජිරා තෙරණිය- Vajira Theraniya* විජයා තෙරණිය- Vijaya Theraniya * වීරාතෙරණිය- Vira  Theraniya
ස:	* සකුලා තෙරණිය-Sakulā Theraniya *සුක්ඛා තෙරණිය-Sukkha Theraniya * සිඟාලමාතා තෙරණිය- Sigālamātā Theraniya * සෝණා තෙරණිය- Soṇā 	Theraniya* සෝමා තෙරණිය- Soma Theraniya * සේලා තෙරණිය- Sela 	Theraniya* සිසුපචාලා තෙරණිය- Sisupachala Theraniya
 ====
අ
අම
▲ අම්බපාලි තෙරණිය-Ambapali Therniya: විසාලා මහා නුවර ප්‍රසිද්ධ නගර ශෝභනියක්වූ අම්බපාලිය, ගිහිකල බුදුන් වහන්සේගේ දායිකාවක් වුවාය. ඇය විසින් අම්බපාලි අඹ උයන බුදුන් වහන්සේ ඇතුළු මහා සංඝයාට පුජා කරන ලදී. පසුකල, ඕතොමෝ, ගිහිගෙය හැර දමා, භික්‍ෂුණියක්ව, අරහත්වය ලැබූවෝය. විස්තර පිණිස බලන්න: සංයු.නි: (5-1) සතිපට්ඨාන සංයුත්ත:අම්බපාලි වග්ග. සටහන්: * ගිහි ජීවිතයේදී අම්බපාලිය, ඉතා රූමත් තරුණියක් වූ නිසා, විසාලා නුවර පිරිස ඇය නගර ශෝබනිය තනතුරේ තැබුහ. බලන්න: වින.පි: මහාවග්ග පාලිය 2: 8 චීවරකන්ධය: පි.166. **දී.ඝ.නි: මහා පරිනිබ්බාන සූත්‍රයේ, බුදුන් වහන්සේ අවසාන චාරිකාවේදී, එම අඹ වනයේ වැඩසිසිටියහ. ගිහිජීවිතයේදී, බුදුන් වහන්සේ මෙතුමියට අනුසාසනා වදාළහ.
▼ මේ තෙරණියගේ ගාථා: ඛු.නි: ථෙරිගාථා:20.1, පි. 426.
“පෙර මගේ කේශයෝ කළු පැහැ විය, ඇස්බැමි බඹරුන් බඳු පැහැවිය, දැන් ජරා හේතුවෙන් ඔවුන් දිරාගිය පිදුරු බඳුය, සත්‍යවාදී සම්බුදුන්ගේ වචනය අන් පරිදි නොවේ. … මාගේ සිරූර මෙසේ දැදුරු වී ජරාවට පත්ව බෝහෝ දුක් ඇති කරන වාසස්ථානයක් වැනිය”.
▼ මේ තෙරණියගේ අපදානය: ඛු.නි: අපදාන පාලිය 2-2:4-9, පි.227. ඵූස්ස බුදුන් වහන්සේ පහළවූ සමයේ මෙතුමිය, උන්වහන්සේගේ නැගණිය වුවාය. උන්වහන්සේට මහා දන් දී රූප සම්පත්තිය පැතුවාය, ඉන්පසූ අරුණ නුවර උපත් ලබා එහිදී රහත් මෙහෙනියකට නිරපරාදේ පරිභව කොට නිරයේ බොහෝ දුක් වින්දාය. ඒ පාපය නිසා මිනිස් ලොව උපන් දසදහසක් ජාතිවල ගණිකාවක් වුහ. කාශ්‍යප බුදුන් සමයේ බඹසර  විසීම නිසා දෙව්ලොව උපත ලැබුහ. අවසාන ජාතියේදී, අඹයකින් ඕපපාතික උපතක් ලැබුහ. ගෝතම බුදුන් වහන්සේ දැක පැහැද ගිහි දායිකාවක්ව, පසුව පැවිදිබව ලබා, නිවන ලැබ බුදුන් වහන්සේගේ ඖරෂ දියණියක් බවට පත්වුවාය.
අල
▲ ආලවිකා තෙරණිය- Alavika Thereniya: මේ තෙරණිය සැවැත්නුවර අසල අන්ධවනයේ දිවා විහරණයෙ වැඩසිටි අවස්ථාවේ , මාරයා එතුමිය වසඟ කරගැනීමට ගත් උත්සාහය නිෂ්ඵල වූ බව මෙහි පෙන්වා ඇත. තෙරණිය මෙසේ වදාළහ:
“ ලොවේ නිවනක් ඇත, මා විසින් එය නුවණින් දන්නා ලදී. පවිටු මරුව, ඔබ ඒ නිවන් පදය නොදනී”. මූලාශ්‍රය: සංයු.නි: (1) සගාථවග්ග: භික්ඛුණිසංයුත්ත: 5.1.1 ආලවිකා සූත්‍රය. පි.258.
අශ
▲ අශෝකා තෙරණිය- Asoka Theriya: ඤාතගමේ විසු මේ තෙරණිය, අනාගාමිව, සුද්ධාවාසයක ඕපපාතික උපත ලැබූ බව මෙහි දක්වා ඇත. මූලාශ්‍රය:සංයු.නි: (5-2) මහාවග්ග: සෝතාපත්තිසංයුත්ත:11.1.8, 11.1.9,11.1.10 ගිඤ්ජකාවස්ථ සූත්‍ර, පි.184.
උ
උප
▲ උපචාලා තෙරණිය- Upachala Thereniya: මෙතුමිය සැරියුත් මහා තෙරුන්ගේ නැගණියකි. මේ තෙරණිය සැවැත්නුවර අසල අන්ධවනයේ දිවා විහරණයෙ වැඩසිටි අවස්ථාවේ , මාරයා ඒ අසලට පැමිණ මෙසේ පැවසිය: “ ඔබ කුමන තැනක ඉපදීමට කැමතිද?” 
තෙරණිය:   “මම කිසිතැනක් ඉපදීමට කැමති නැත”.
එවිට මාරයා, සදෙව්ලෝක දෙව් සැප වණන ලදී.ඒ අවස්ථවේ තෙරණිය මෙසේ පැවසුවාය:
“ යම් තැනක් අකම්පිතද, අචලිතද, පුහුදුන් අය විසින් නො සොයන ලදද, මරුගේ පිහිට නැද්ද, ඒ තැන (නිවන) මගේ සිත ඇලුනේය”.
තෙරණිය මා දන්නේය යි, මාරයා අතුරුදහන්විය. මූලාශ්‍රය: සංයු.නි: (1) සගාථවග්ග: භික්ඛුණිසංයුත්ත: 5.1.7 උපචාලා  සූත්‍රය. පි.266.
▼  මේ තෙරණියගේ ගාථා:ඛු.නි:ථෙරි ගාථා: 7.3, පි.412.
 “ … මම බුදුන් වහන්සේගේ වදන් අසා සසුනෙහි ඇලුම් ඇතිව වාසය කළෙමි, ත්‍රිවිද්‍යා ලැබුවෙමි, බුදු සසුන කරන ලදී”.
▲ උප්පලවන්නා මහා තෙරණිය- Uppalavaṇṇā Thereniya: මහා ඍද්ධිමත් (ඉද්දී බලඇති- psychic potency)  භික්ෂුණියන් අතරෙන් මෙතුමිය අග්‍ර යයි බුදුන් වහන්සේ වදාළහ. සැවැත්නුවර, ධනපති සිටුවරයෙකුගේ දියණිය වුවාය. දහම අසා බැතිසිත්ඇති කර, පැවිදිව, මහා සෘද්ධි බල සහිතව අරහත් මගඵල ලැබුවාය. අග්‍ර ශ්‍රාවිකා දෙනමගෙන් මෙතුමිය එක් නමකි. බලන්න: EAN: note: 118, p.586. මූලාශ්‍ර: අංගු.නි: (1) 1 නිපාත: එතදග්ග පාළිය සූත්‍ර, පි. 84, EAN:1:Foremost, p. 44.
▼  මේ තෙරණිය සැවැත්නුවර අසල අන්ධවනයේ දිවා විහරණයෙ වැඩසිටි අවස්ථාවේ , මාරයා එතුමිය වසඟ කරගැනීමට ගත් උත්සාහය නිෂ්ඵල වූ බව මෙහි පෙන්වා ඇත. තෙරණිය මෙසේ වදාළහ:
	“ මම සිත වශීකරගෙන ඇත්තෙමි, ඉද්දි පාදයෝ මැනවින් වඩන ලදහ, සියලු බැම්මෙන් මිදුනි, ඔබට, මා භිය කළ නොහැකිය”.
මූලාශ්‍රය: සංයු.නි: (1) සගාථවග්ග: භික්ඛුණිසංයුත්ත: 5.1.5 උප්පලවන්නා සූත්‍රය. පි.264.
▼ මේ තෙරණියගේ ගාථා: ඛු.නි:ථෙරිගාථා 12.1, පි.420.
“ … මා විසින් අසාවක්‍ෂය කරන ලදී… නිවන ලබන ලදී… බුදුන්ගේ අනුසස් කරන ලදී”.
▼ මේ තෙරණියගේ අපදානය: ඛු.නි:අපදාන පාලිය2-2: 19.පි.99. පෙර ජතිවල මේ තුමිය හා රාහුල තෙරුන් එකම පවූලේ උපත ලැබීම, පදුමුත්තර බුදුන් වහන්සේ පහළවූ සමයේ නාග කන්‍යාවක් ලෙසින් උපත ලබා, තම පියා, බුදුන් වහන්සේට දුන් මහාදානයට සහභාගීව, උන්වහන්සේ කෙරෙහි පැහැදුනහ. එකල, බුදුන් වහන්සේගේ, ශ්‍රාවිකාවක් මහා ඉද්දී දැක්වූ අවස්ථාවේ, එබඳු ඉද්දී ලබාගැනීමට කැමතිව, බුදුපිරිසට මහා දානයක් පුජා කළහ. විපස්සි බුදුන්සමයේ, බරණැස සිටුදුවක්ව, උන්වහන්සේට මහා දන්දී උපුල් මල් පුජා කළහ. කාශ්‍යප බුදුන් දවස කිකී රජුගේ දෙවන දියණියවී, බුදුන් වහන්සේට ගරුපුජා කළහ. ඒ රජුගේ දියණියන් සත්දෙනා පැවිදිවීමට කැමති වුවද රජු එයට කැමත්ත නුදුන් නිසා බඹසර ජිවිතයක් ගතකර දෙව්ලොව මිනිස් ලොව සැප විඳිමින් සසර සැරිසරා ඇත. (බලන්න: ඛේමා තෙරණිය). අවසාන උපතේදී, ගෝතම බුදුන් දවස, සැවැත්නුවර මහාධන සිටු කුලයක රූමත් දියණියක ලෙස උපත ලබා, පෙර කළ යහපත් කම්ම බලයෙන් පැවිදිව බුදුන් වහන්සේගේ උතුම් දියණියක් වුහ.
ක
කජ
▲ කජඞන්ගලා තෙරණිය-Kajangala Thereniya: කජඞන්ගලා ප්‍රදේශයේ වාසි ගිහි උපාසක උපාසිකා වන්ගේ ඇරයුම පරිදි මේ තෙරණිය, බුදුන් වහන්සේ දේශනා කළ මහා දස ප්‍රශ්ණ, යම් වෙනස්කම් සහිතව දේශනා කර ඇත. බලන්න: මහා දස ප්‍රශ්න. භික්ෂුණියගේ පිළිතුරු බුදුන් වහන්සේ අනුමත කර වදාළහ. මූලාශ්‍ර: අංගු.නි: (6)  10 නිපාත:  10.1.3.7. ප්‍රථම මහාපඤ්හ සූත්‍රය,පි. 116. EAN:  10: 27.7 Great Questions -1, p. 503, 10.1.3.8. දෙවන මහාපඤ්හ සූත්‍රය,පි.128,  EAN: 10: 28.8  Great Questions -2 , p. 504.
කස
 ▲ කිසාගෝතමී තෙරණිය- Kisa Gotami  Thereniya: දළ චීවර-රලු සිවුරුදරන භික්ෂුණියන් අතරෙන් මෙතුමිය අග්‍රයයි බුදුන් වහන්සේ වදාළහ. තම එකම පුතු මියගිය පසු එය අදහා ගත නොහැකිව, ඔහු සුවපත් කිරීමට වෙදෙක් සොයා යන්නේ, බුදුන් වහන්සේ හමුවට පැමිණියාය. කිසිවෙක් නොමළ ගෙයකින් අබඇට ගෙනත් දෙන්නේ නම්, දරුවා සුවපත් කිරීමට හැකිවේ යයි බුදුන් වහන්සේ පැවසු පසු, ගම- නගරය පුරා ඇවිද්ද ඇයට කිසිවෙක් නොමළ ගෙයක් හමුනොවිය. අවසානයේදී, යථාබව අවබෝධ කර, මළපුතු සොහනේ දමා බුදුන් වහන්සේ වෙත පැමිණ දහම් අසා , මහා ප්‍රජාපති ගෝතමී තෙරණිය සමිපයේ පැවිදිව, බවුන් වඩා අරහත්වය ලබා ගත්තාය. බලන්න: EAN: note: 127: p.586. මූලාශ්‍ර: අංගු.නි: (1) 1 නිපාත: එතදග්ග පාළිය සූත්‍ර, පි. 84, EAN:1:Foremost, p. 44.
▼  මේ තෙරණිය සැවැත්නුවර අසල අන්ධවනයේ දිවා විහරණයෙ වැඩසිටි අවස්ථාවේ , එතුමිය අසලට පැමිණි මාරයා මෙසේ පැවසිය:
“කිම, මළපුතුන් ඇතිව කඳුළු ඇතිව සිට දැන් එකලාව වණ මැදට පැමිණ, ඔබ පුරුෂයෙක් සොයන්නේද?” තෙරණිය මෙසේ වදාළහ:
“ පුතුන්ද, ස්වාමියන්ද අවසන් කර ඇත. ශෝක නොකරමි, නො හඬමි, මම ඔබට භිය නොවෙමි… සියලු තණ්හා නසන ලදී, මරසෙන් දිනා නිකෙළෙස්ව වාසය කරමි”.
තෙරණිය මා දන්නේය යි, මාරයා අතුරුදහන්විය.
මූලාශ්‍රය: සංයු.නි: (1) සගාථවග්ග: භික්ඛුණිසංයුත්ත: 5.1.3 ගෝතමී  සූත්‍රය. පි.262.
▼ මේ තෙරණියගේ ගාථා: ඛු.නි:ථෙරිගාථා: 11.1 ,පි.418.
“… මා විසින් අමතගාමී මගවූ ආරිය අටමග කරන ලදී, නිවන පසක්විය, මම දහමේ යහපත දිටිමි… බහා තැබූ කෙළෙස් බර ඇත…”.
▼තේරී අපදානය: එතුමිය, පළමුව පදුමුත්තර බුදුන් සරණ යෑම, ගෝතම බුදු සසුනේ පැවිදිවීම හා අරහත්වය ලැබීම ආදී විස්තර දක්වා ඇත. මෙහිදී මෙතුමියද කිකී රජුගේ සත් දියණියන් ගෙන් කෙනෙක් බව දක්වා ඇත. බලන්න: ඛු.නි: අපදානපාලි 2:2:  22 කිසාගෝතමී අපදානය, පි. 129.
ඛ	
 ▲ ඛේමා තෙරණිය- Khema Thereniya: මහා ප්‍රඥාව ඇති  භික්ෂුණියන් අතරෙන් අග්‍රය, බුදුන් වහන්සේගේ අග්‍ර ශ්‍රාවිකා දෙනමගෙන් පළමු නමය. ගීහි ජීවිතයේදී, බිම්බිසාර රජුගේ අග බිසව වුවාය. තම රූපය ගැන මත්වී සිටි නිසා බුදුන් වහන්සේ බැහැදැකීමට මැලිවුවාය. පසුව බුදුන් වහන්සේ වෙත පැමිණ දහම අසා යථාබව අවබෝධ කර, පැවිදිව අරහත්වය ලැබුවාය. බලන්න: EAN:note: 117: p.586 මූලාශ්‍ර: අංගු.නි: (1) 1 නිපාත: එතදග්ග පාළිය සූත්‍ර, පි. 84, EAN:1:Foremost, p. 44.
▼  එක්සමයක, පසේනදී කෝසල රජු, ඛේමා තෙරණිය බැහැදැක, එවක පැවති දිට්ඨි දහය ….සත්‍වයා මරණින් මතු සිටීද නැද්ද ආදිය ගැන විමසීම හා තෙරණියහේ පිළිතුරු, මෙහි විස්තර කර ඇත. පසුව, රජතුමා, බුදුන් වහන්සේ බැහැදැක එම ප්‍රශ්න මාලාවම විමසුහ. බුදුන් වහන්සේ පිළිතුරු වදාළ පසු රජතුමා මෙසේ පැවසිය:
	“වහන්ස මෙය අසිරිමත් දෙයකි...යම්හෙයකින් දේශනා කිරීමේදී, ශාස්තෘන් වහන්සේ ගේ ද ශ්‍රාවිකාවගේ ද අරුතින් අරුත, ව්‍යජනයෙන් ව්‍යජනය සැසඳේ, සමවේ …” යයි තෙරණිය ගේ ප්‍රඥාව ගැන පැසසුම් කළහ. මූලාශ්‍රය: සංයු.නි: (4) සලායතනවග්ග: අබ්‍යාකතසංයුත්ත:10.1.1. ඛෙමා සූත්‍රය, පි.694.
▼  මේ තෙරණියගේ ගාථා: ඛු.නි: ථෙරිගාථා:6.3, පි.404.
“… හැම තැනම ඇති තණ්හාව නසන ලදී, මෝහඅඳුර නසුවෙමි, මාරය, මෙසේ දනුව, ඔබව නැති කළෙමි...මම පුරුෂ උත්තමවූ සම්මා සම්බුද්ධයන් වඳිමින් බුදුන්ගේ අනුසාසනා පිළිපැද හැම දුකින් මිදුනෙමි”.
▼  මේ තෙරණියගේ අපදානය: ඛු.නි:අපදාන පාලිය 2-2: 18,පි.86. පදුමුත්තර බුදුන් දවස, හංසවති නුවර ධනවත් සිටු පවූලක දියනියක්ව, බුදුන් වහන්සේ වෙත පැමිණ දහම අසා ප්‍රසාදයට පැමිණ බුදුන් සරණ ගිය බව මෙහි දැක්වේ. බුදුන් වහන්සේ එක්තරා මෙහෙණියක් අග්‍රස්ථානයේ තබන අවස්ථවේ, එ ගැන පැහැදී මතුකළ ඒ තනතුර අපේක්ෂා කළහ. බුදුපිරිසට සත්දවසක් මහා දනය පිළිගන්වා තමාගේ පැතුම පැවසුවාය. එතුමන් වහන්සේ ඇයගේ පැතුම, ගෝතම බුදු සසුනේදී ඉටුවන බව වදාළහ.
විපස්සි බුදුන් වහන්සේගේ සසුනේ පැවිදිබව ලැබුහ. කෝනාගම බුදුන් වහන්සේ දවස, ඇයගේ මිතුරියන් වණ සුමේධා හා ධනංජනී හා එක්ව සංඝාරාමයක් පුජා කළහ. කාශ්‍යප බුදුන් සමයේ, උන්වහන්සේගේ අග්‍රදායකවූ කසිරට කිකී රජුගේ දියණි වරු සත් දෙනාගෙන් වැඩිමල් දියණිය වුවාය. සටහන්: *සත් දියණියන්: සමනි, සමන්ගුත්තා, භික්ඛුනි, භික්ඛුදාසික, ධම්මා, සුධම්මා, සංගදාසි. ගෝතම බුදුන් වහන්සේ සමයේ ඔවුන් විවිධ පවූල්වල උපත ලැබූ බව මෙහි පෙන්වා ඇත: ඛේමා, උප්පලවන්නා,පටාචරා,භද්‍රා කුණ්ඩලකේසි, කිසාගෝතමී, ධම්මදින්නා හා විසාකා. ගෝතම බුද්ධ සසුනේ පැවිදිවූ සය දෙනා අරහත්වය ලැබුවෝය. විසාකා, සෝතාපන්නව, බුදුන් වහන්සේගේ අග්‍ර දායිකාව වූවාය (බලන්න: උපග්‍රන්ථය :3). ** මෙතුමිය සාගල නුවර මද්ද රජුගේ දියණියව උපන් අවස්ථවේ ඒ නුවර, ක්‍ෂේමවූනිසා- නිර්භය වූ නිසා ඛේමා යයි නම් තබන ලදී.** සුමේධා, මෙ භවයේ රාජකුමරියක්ව උපත ලබා යොවුන්වියේ ගිගිගෙය හැර පැවිදි වුවාය. විස්තර පිණිස බලන්න: ථෙරිගාථා.
ච
චල
 ▲ චලාතෙරණිය-Chala Theraniya: සැරියුත් මහා තෙරුන්ගේ නැගණියකි. අන්ධ වනයේ බවුන් වඩන මෙතුමිය සමීපයට පැමිණි මාරයා මෙසේ ඇසිය?
“ඔබ කුමකට අකමැති ද”
තෙරණිය: ‘මම ජාතියට කැමති නැත”
මාරයා: “ කුමක් නිසා ජාතියට අකමැතිද?, උපන් හැමදෙන කම් සැප විඳි, කවර අන්ධ බාලයෙක් මේ දිට්ඨිය ඔබට උගැන්විද?”
තෙරණිය: “ උපන්තැනත්තාට මරණය වේ, උපත් නිසා බොහෝ උවදුරු, දුක් ඇත… සර්වඥයන්වහන්සේ මා සත්‍යයෙහි පිටුවාලිය, ජාතිය ඉක්මවන දහම, දුක් නැසීම පිණිස මට දෙසු සේක...”
මෙහෙණිය මා ගැන දන්නේය යයි දුකට පත් මාරයා අතුරුදහන්විය. මූලාශ්‍රය: සංයු.නි: (1) සගාථවග්ග: භික්ඛුණිසංයුත්ත: 5.1.6 චලා සූත්‍රය. පි.266.
▼ මේ තෙරණියගේ ගාථා: ඛු.නි:ථෙරිගාථා:7.2, පි.410.  “ … මම බුදුන් වහන්සේගේ බස් අසා සසුනේ ඇලුනෙමි, ත්‍රිවිධ විද්‍යා ලබිවෙමි, බුදුන්ගේ අනුසාසනා කරන ලදී”.
ධ
ධම
▲ ධම්මදින්නා තෙරණිය- Dhammadinnā Thereniya
ධම්ම කථික භික්ෂුණියන් අතරෙන් මේ තුමිය අග්‍ර යයි බුදුන් වහන්සේ වදාළහ. ගිහි ජීවිතයේදී අනාගාමී විශාක උපාසකගේ බිරිය වුවාය. බලන්න: EAN: Note:120, p.586, උපග්‍රන්ථය:3 මූලාශ්‍ර: අංගු.නි: (1) 1 නිපාත: එතදග්ග පාළිය සූත්‍ර, පි. 84, EAN:1:Foremost, p. 44.
▼චූලවේදල්ල සූත්‍රය, මේ තෙරණිය දෙසු දහම් දේශනාවකි. බුදුන් වහන්සේ, තෙරණියගේ දේශනාව අනුමත කර, ධම්මාදින්නා තෙරණිය ප්‍රඥාවන්ත යයි වදාරා ඇත. මූලාශ්‍ර: ම.නි: (1) 1.5.4. චුල වෙදල්ල සූත්‍රය,පි. 721, EMN:44: Cūḷavedalla Sutta, p.379.
▼ මේ තෙරණියගේ ගාථා: බු.නි: ථෙරිගාථා:1.12, පි. 372	
“අග්‍ර ඵලය පිණිස උපන් චන්දය ඇති, මහණව, අවසානය- නිවන පතන්නි, සිතින් නිවන් ස්පර්ශය කළාය. කාමය පිලිබඳ සිත නැත්තිය උද්ධංසෝතා යයි කියනු ලැබේ”.
▼තේරී අපදානය: පදුමුත්තර බුදුන් සමයේ දාසියකව උපත ලබා, බුදුන් සරණ යෑම, ගෝතම බුදු සසුනේ පැවිදිවීම හා අරහත්වය ලැබීම ආදී විස්තර දක්වා ඇත. මෙහිදී මෙතුමියද කිකී රජුගේ සත් දියණියන් ගෙන් කෙනෙක් බව දක්වා ඇත. බලන්න: ඛු.නි: අපදානපාලි 2:2:  22 ධම්මදින්නා අපදානය, පි. 135.
න
නන
▲ නන්දා තෙරණිය- Nanda Theraniya: ඤාතගමේ විසු මේ තෙරණිය, අනාගාමිව, සුද්ධාවාසයක පහළවූ බව මෙහි දක්වා ඇත. මූලාශ්‍රය:සංයු.නි: (5-2) මහාවග්ග: සෝතාපත්තිසංයුත්ත:11.1.8 හා 11.1.9,11.1.10  ගිඤ්ජකාවස්ථ සූත්‍ර, පි.184.
▲  නන්දා (ගොතම) තෙරණිය- Nanda Theraniya: ධ්‍යානයට ඇලුණ- භාවනාමය- භික්ෂුණියන් අතරෙන් මේ තෙරණිය අග්‍රය. ගිගිකල, සුද්ධෝදන රජ හා ප්‍රජාපති ගෝතමියගේ දියණිය වුවාය, බුදුන් වහන්සේගේ හා නන්ද තෙරුන් ගේ බාල සොහොයුරිය වුවාය. නිතර ඇයගේ රූපය ගැන සිතමින් සිටි බව දැක බුදුන් වහන්සේ මෙතුමියට අවවාද අනුසාසනා කළහ. රූපයේ අනිච්චබව දැක, කෙළෙස් නසා අරහත්වය ලැබුවාය.  බලන්න: EAN:note: 121, p.586. මූලාශ්‍ර: අංගු.නි: (1) 1 නිපාත: එතදග්ග පාළිය සූත්‍ර, පි. 84, EAN:1:Foremost, p. 44.
▼ මේ තෙරණිය ගේ තෙර ගාථාවේ, බුදුන් වහන්සේ ඇයට දුන් ඕවාද දක්වා ඇත:
“නන්දාවෙනි, ආතුරවූ, අප්‍රවිත්‍රවූ, පිළිකුල්බවට ගිය මේ කය දෙස බලන්න! සිත එකඟ කර, සුසුමාසිතින් අසුභය වඩන්න...නිත්‍ය හැර අනිමිත්ත විපස්සනාව වඩා මානය දුරුකර උපශාන්තව වාසය කරන්න”. බලන්න: ඛු.නි: ථෙරිගාථා:2.1, පි.376.
ප
පට
▲  පටාචාරා තෙරණිය- Paṭācārā Theraniya: විනයධර භික්ෂුණියන් අතරෙන් මෙතුමිය අග්‍රය. ගිහිකල ධනවත් සිටු පවුලක රූමත් දියණියක්ව, මැදුරේ සිටි සේවකයෙක් සමග ප්‍රේම සම්බධයක් ඇතිකරගෙන, නිවසින් පිටව ගොස් දුර පළාතක දිළිඳු ජිවිතයක් ගතකලාය. ස්වාමියා ද බල පුතුන් දෙදෙනාද, මව් පිය ඥාතීන් ද එකම දින සෝචනීය ලෙසින් මියයෑම නිසා ඇය සිහිවිකල්වුවාය. ඇඳි වස්ත්‍ර බිම දමමින් සැවත් නුවර සැරිසරන ඇයට බුදුන් වහන්සේ දැකීමට වාසනාව ලැබී සිත සුවපත් කරගෙන, මහා ප්‍රජාපති ගෝතමී තෙරණිය සමීපයෙහි පැවිදිවුවාය. බලන්න:  EAN:note: 119: p.586. මූලාශ්‍ර: අංගු.නි: (1) 1 නිපාත: එතදග්ග පාළිය සූත්‍ර, පි. 84, EAN:1: Foremost, p. 44.
▼ මේ තෙරණියගේ ගාථා: ඛු.නි: ථෙරිගාථා:5.10, පි.398.
“...සයනය පහන්එලියෙන් බලා ඇඳෙහි හිඳගත්තෙමි, එසේ සිට පහන නිවන්නට වැටිය ඇද්දෙමි, එවිට, පහන නිවිගියා මෙන් සිත විමොක්ෂයට පත්විය”.
▼මේ තෙරණියගේ අපදාන: ඛු.නි: අපදාන පාලිය 2-2:20, පි.114.: පදුමුත්තර බුදුන් දවස හංසවතී නුවර මහා ධන සිටු කුලයක උපත ලබා, බුදුන් සරණ ගියහ. විනයධර බැවින් අග්‍ර මෙහෙණියක් දැක එසේ වීමට කැමත්ත ඇති කරගත්හ. කාශ්‍යප බුදුන් සමයේ බරණැස්නුවර, කිකී රජුගේ තෙවෙනි දියණිය වුවාය. ( ඛේමා උප්පලවන්ණා තෙරණියන්ගේ විස්තර යන්ට සමානය). ගෝතම බුදුන් සමයේ සැවත් නුවර සිටු පවුලක ඉපදීම, දනවුවැසි මිනිසෙක් හා පලායාම, පුතුන් දෙදනා හා සැමියා මිය යෑම ආදී විස්තර දක්වා ඇත:
“සිහිවිකල්ව ඔබ මොබ දුවන මම නරසාරිථවූ මුණිදුන් දුටිමු...බුදුන් වහන්සේ මෙසේ වදාළහ: ‘මරහු විසින් මඩනා ලද සත්‍ව්යාට ආරක්ෂා පිණිස පුතුන්...නෑයෝ නොමැත’. බුදුන් වහන්සේගේ අනුසාසනා පිලිපැද, කෙළෙස් මළ රහිතව විසුද්ධිය ලැබුවෙමි.
පන
▲ පුන්ණා තෙරණිය- Punna Theraniya: ගිහිකල, අනේපිඬුමහසිටානන් ගේ නිවසේ දාසියක් ලෙසින් සේවය කළහ. දහම අසා සෝතාපන්නවූ මෙතුමිය ගැන ප්‍රසාදයට පත්වූ සිටුතුමා, ඇය දාසිබවින් මුදවා පැවිදිවීමට අවස්ථාව සලසා දුන්හ. මෙතුමිය උදක සුද්ධක බමුනාට දිය නැමෙන් පව් සේදෙන්නේ නැති බව විස්තර කර, ඔහු බුදුන්වහන්සේ වෙත යැවීම, එහිදී ඔහු බුදුන් සරණ යෑම පිලිබඳ විස්තර එතුමියගේ ථෙරිගාථා වේ පෙන්වා ඇත. බලන්න: ඛු.නි: ථෙරිගාථා: 16.1, පි.422.
▼ මේ තෙරණියගේ අපදානය: ඛු.නි: අපදානපාලිය 2-2: 8, පි.226. විපස්සි සිට කාශ්‍යප ආදී ලොව පහළවූ බුදුවරු වෙත පැවිදිවීම, දහම ප්‍රගුණ කිරීම නිසා ඒ පිළිබඳව මානයක් ඇතිවීම, ඒ අකුසල කම්මය නිසා අනේපිඬුමහසිටානන් ගේ නිවසේ දාසියකගේ කුස උපත ලැබීම මෙහි විස්තර කර ඇත. උද්දකසොධක බමුණාට බුදුසසුනේ පැවිදිව අරහත්වය ලබා ගැනීමට උපකාර කරඇත. පැවිදිව අරහත්වය ලැබුවාය.
භ
භද
▲ භද්ද කච්ච්චානා (යසෝධරා) තෙරණිය -Baddakacchana (Yasodharā) Theraniya: මහා අභිඥා ලද භික්ෂුණියන් අතරින්. මේ තෙරණිය අග්‍රය. යශෝධරා, බිම්බාදේවිය, රාහුල මාතා ලෙසින්ද හඳුන්වා ඇති මෙතුමිය, බුදුන් වහන්ස්ගේ ගිහිකල බිරිඳ වුවාය, රාහුල තෙරුන්ගේ මවය. බලන්න: EAN:note:126, p.586. මූලාශ්‍ර: අංගු.නි: (1) 1 නිපාත: එතදග්ග පාළිය සූත්‍ර, පි. 84, EAN:1:  XIV : Foremost, p. 44.
▼ ථෙරී අපදානයේ දී, තෙරණිය මෙසේ වදාළහ:
“...වීරයන් වහන්ස, ශාක්‍යකුලයෙහි උපන්...මම යශෝධරා වෙමි, ගිගිගෙයදී ඔබගේ භාර්යාව වීමු”. පිරිනිවන් පෑමට පෙර, බුදුන් වහන්සේගේ අනුදැනීමෙන්, අහසට නැගී නොයක් ඍද්දී පෙලෙහර පෑම පිලිබඳ විස්තර ද මෙහි දක්වා ඇත. බලන්න: ඛු.නි: අපදානපාලි2: 28 යසෝධරා අපදානය, පි. 172.
 ▲භද්‍රා කුණ්ඩලකේසි තෙරණිය- Bhaddā Kuṇḍalakesā Theraniya: ක්ෂණික අභිඥා (direct knowledge) ලැබූ භික්ෂුණියන් අතරෙන් මේ තෙරණිය අග්‍රවේ. ධනවත් සිටු මැදුරක රූපත් දියණියක ලෙස වාසය කල ඇය, සොරෙක් දැක ඔහු කෙරේ ආලය බැඳ, දෙමාපියන්ට බල කර ඔහු විවාහ කරගති. සොරා ඇය නසා, ආභාරන ගෙන යෑමට තැත්කළ අවස්ථවේ නුවණින් කටයුතු කර ජීවිතය රැකගත්තාය. පසුව තාපසියක්ව, විවාදයෙ දක්ෂව ගමින් ගම හැසිරුනාය. බලන්න: EAN, note no. 124, p. 586. මූලාශ්‍ර: අංගු.නි: (1) 1 නිපාත: එතදග්ග පාළිය සූත්‍ර, පි. 84, EAN:1:Foremost, p. 44.
▼ එතුමියගේ පැවිදිවීම පිළිබඳව තේරී ගාථාවේ මෙසේ දක්වා ඇත:
“ගිජිකුළු පව්වෙහි දිවාවිහාරස්ථානයෙන් නික්ම භික්ෂුසංඝයා විසින් පිරිවරනලද, කෙලෙස්රජස් රහිතවූ බුදුන් දුටිමි. බුදුන් හමුයෙහි දෙදණ බිම පිහිටුවා වැඳ ඇදිලි කළමු. ‘එව භද්‍රාවෙනි’යි බුදුහු මට වදාළහ. ඒ මට උපසම්පදාව විය”.   බලන්න: ඛු.නි.ථෙරි ගාථා: 5.9, පි.398.
▼තේරී අපදානයේ: එතුමිය, පළමුව පදුමුත්තර බුදුන් සරණ යෑම , ගෝතම බුදුන් හමුවීම හා අරහත්වය ලැබීම ආදී විස්තර දක්වා ඇත. මෙහිදී මෙතුමියද, කිකී රජුගේ සත් දියණියන් ගෙන් කෙනෙක් බව දක්වා ඇත. බලන්න: ඛේමා තෙරණිය. මූලාශ්‍රය:ඛු.නි: අපදානපාලි 2:2:  21කුණ්ඩලකේසි අපදානය, පි. 122.
ම
මහ	
▲ මහා ප්‍රජාපති ගෝතමි තෙරණිය-Maha Prajapathi Gothami Theriya
ජ්‍යෙෂ්ඨ භික්ෂුණියන් අතරෙන් ප්‍රමුඛ- අග්‍ර ස්ථානය හොබවන්නේ මෙතුමියය. භාග්‍යවතුන් වහන්සේ වෙත පැවිදිවූ පළමු භික්ෂුණිය වූ ඒ උත්තමිය, කාන්තාවන්ට මහනදම් පිරීමට මග විවෘත කිරීමට (භික්ෂුණි සංඝ ස්ථාපනය) මුලිකව කටයුතු කළාය. ගිහිකල, සුද්ධෝදන රජුගේ බිසව වුවාය, බුදුන් වහන්සේගේ සුළු මව වුවාය, නන්ද ගෝතම තෙරුන් ගෙ හා නන්දා ගොතම තෙරණියගේ මවය. බලන්න: EAN, note no. 116, p. 586. මූලාශ්‍ර: අංගු.නි: (1) 1 නිපාත: එතදග්ග පාළිය සූත්‍ර, පි. 84, EAN:1: Foremost, p. 44.
 ▼ මහාප්‍රජාපති ගෝතමිය, බුදුන් වහන්සේ වෙතින් කාන්තවන් හට පැවිද්ද ලබා ගැනීම ඉල්ලීම, ඒ ගැන කටයුතු කිරීම, ඒ පිළිබඳව ආනන්ද තෙරුන් දැක්වූ සහයෝගය පිලිබඳ විස්තර මෙහි දක්වා ඇත. සටහන: ප්‍රජාපති ගෝතමිය, බුදුන් වහන්සේ වදාළ අෂ්ඨ ගරු ධම්ම පිළිගෙන පැවිදිබව ලබා ගත්හ. එම පිළිගැනිම , එතුමියට උපසම්පදාව ලැබීමය යි බුදුන් වහන්සේ වදාළහ.  බලන්න: අෂ්ඨගරුධම්ම. මූලාශ්‍රය:අංගු.නි: (5) : 8 නිපාත: ගෝතමීවග්ග: 8.2.6.1 ගෝතමී සූත්‍රය, පි.242.
▼උතුම් තෙරණියට මග සාක්ෂාත් කරගැනීම පිණිස බුදුන් වහන්සේ වදාළ අවවාද අනුසාසනා මෙහි දක්වා ඇත. මූලාශ්‍රය:අංගු.නි: (5) : 8 නිපාත: ගෝතමීවග්ග: 8.2.6.3 ගෝතමී ඕවාද සූත්‍රය, පි.254.
▼මේ තෙරණියගේ ගාථා: ඛු.නි:ථෙරිගාථා: 6.6, පි.406.
“… මා විසින් ඒ භාග්‍යවතුන් වහන්සේ නුවණැසින් දක්නා ලදහ, මේ අන්තිම දේහය වේ, ජාති සංසාර ක්ෂිණ විය, දැන් පුනර්භවයක් නැත”.
▼මේ තෙරණියගේ අපදානය: ඛු.නි:අපදාන පාලිය2-2: 2-7, පි.54. පෙර පදුමුත්තර බුදුන් වහන්සේ වැඩසිටි සමයේ මහාධන ඇති ඇමති කුලයක උපත ලබා තම පිරිවර සහිතව උන්වහන්සේට සත්දිනක් මහා දන් පිරිනැමූහ. ඒ පුණ්‍ය බලයෙන් බොහෝ ජිවිතයන්හි දෙව් මිනිස් සැපලබා, ගෝතම බුදුන් වහන්සේ පහළවූ කල, බුදුන් වහන්සේගේ ගිහි ජිවිතයේ සුලුමව ව, පසුව බුද්ධ ශ්‍රාවිකාවක වීම ආදිය මෙහි දක්වා ඇත. බුදුන් වහන්සේ විසාලා නුවර කුටාගාර ශාලාවේ වැඩසිටින සමයේ, ඒ නුවර ආරාමයක වැඩසිටි මෙතුමිය තම පිරිනිවීම ගැන ආවර්-ජනා කරනවිට, තමන්හට බුදුන් වහන්සේ, හෝ අගසව් දෙනම හෝ ආනන්ද, නන්ද, රාහුල තෙරුන්ගේ හෝ පිරිනිවීම දැකීමට නොලැබේ යන සිහිය ඇතිවිය. ආයුසංස්කාර හැර දැමීමට සිතා ගත්හ, එසැනින් භුමි කම්පාවක් ඇතිවිය, ආරාමයට අරක්ගත් දේවතාවෝ ශෝකයට පත්වුහ.  එතුමිය හා වාසය කළ 500ක් මෙහිණියන් ද ඒ උතුමිය සමග පිරිනිවන් පෑමට ඉටාගත්හ. ඉන්පසුව බුදුන් වහන්සේ බැහැදැක අවසර ලබ ගත්හ. බුදුන් වහන්සේ මෙසේ වදාළහ:
         “ කාන්තාවන්ගේ ධර්ම අභිසමය ගැන යම් අනුවණ කෙනක් විමතියට පත්වීද, ඔවුන්ගේ දිට්ඨිය පහකිරීම පිණිස ඉද්දී දක්වන්න”.
එතුමිය පිරිනිවන් පෑ පසු ධාතු පාත්‍රයක බහා ආනන්ද තෙරුන් විසින් බුදුන් වහන්සේට පිළිගන්වන ලදී. ඒ අවස්ථාවේ බුදුන් වහන්සේ මෙසේ වදාළහ:
        “ අහෝ ආශ්චර්-යකි , සිරුර පමණක් ඉතිරි කර මව පිරිනිවීගියද මට ශෝක පරිදෙවයක් නොමැත...ඕ පණ්ඩිතය, මහා ප්‍රඥාව, පුථු ප්‍රඥාව ඇතිය, මෙහෙනන් අතර රාත්‍රඥය- පැවිදිබවින් ජේෂ්ඨය...”
▲  මහා භද්‍රාකපිලාණි තෙරණිය-Maha Bhaddā Kāpilānī Theraniya: පෙරවිසු කඳ පිළිවෙත සිහිකරන (පුබ්බේනිවාසානුස්සතිය) භික්ෂුණින් අතරෙන් මේ තෙරණිය අග්‍ර බව බුදුන් වහන්සේ වදාළහ. මෙතුමිය ගිහිකල පිප්පලි (මහා කස්සප තෙරුන් ) සිටුවරයාගේ බිරියවුවාය. මහා කස්සප තෙරුන් ගිහිගෙය හැර දමන අවස්ථාවේදී, මෙතුමිය ද ගිහිසැප හැර, බුදුන් වහන්සේ දකින තෙක් තපස් ව්‍රතයේ යෙදී සිටියාය. බලන්න: English AN, note no. 125, p. 586. මූලාශ්‍ර: අංගු.නි: (1) 1 නිපාත: එතදග්ග පාළිය සූත්‍ර, පි. 84, EAN:1: Foremost, p. 44.
▼ මේ තෙරණියගේ ගාථා:ඛු.නි: ථෙරිගාථා:4.1 පි,388.
“ සම්‍යක්සම්බුද්දයන්ගේ අනුජාත පුත්‍ර...යම් කශ්‍යප නම් තෙර කෙනෙක් පෙර විසු කඳ පිළිවෙත ආදිය දන්නේද...ත්‍රිවිධවිද්‍යා බ්‍රාහ්මණ වේද...එලෙසින් මම, ත්‍රිවිද්‍යා ඇත්ති, මරු පළවාහැර...අන්තිම ශරීරය ධරයි...අප දෙදෙන මේ ලොව ආදීනව දැක උත්තම දමනයෙන් දැමූනෝය, ක්ෂිනාශ්‍රව වූවෙමු”.
▼ මේ තෙරණියගේ අපදාන:ඛු.නි: අපදාන පාලිය 2-2: 27, පි.160. පදුමුත්තර බුදුන්දවස, හංසවති නුවර විදේහ නම්වූ ධනවත් සිටුකෙනෙකුගේ බිරිඳවීම, බුදුන් සරණ ගොස්, මහා දාන පිරිනැමිම, උන්වහන්සේ පිරිනිවිගිය පසු මහා ස්ථුපයක් තනවා පුජාකිරීම, විදර්ශී බුදුන් සමයේ බන්දුමතීනුවර, දිළිඳු බමුනෙකුගේ බිරියවී, තම සැමියා ඔවුන්ට ඇති එකම සාලුව පුජා කිරිම නිසා මහා සතුටක් ඇතිකරගෙන එම පුණ්‍ය කම්මය අනුමොදන්වීම, පසු භවයකදී, පෙර සැමියා බරණැස් පුර රජවුවිට මෙතුමිය අගමෙහෙසිය වුවාය. ගෝතම බුදුන් සමයේ පැවිදිව දුක අවසන් කිරීම ආදී විස්තර මෙහි දක්වා ඇත.
වජ
▲ වජිරා තෙරණිය- Vajira Theraniya: මේ තෙරණිය සැවැත්නුවර අසල අන්ධවනයේ දිවා විහරණයෙ වැඩසිටි අවස්ථාවේ, ඒ අසලට පැමිණි මාරයා මෙසේ පැවසිය:
“ මේ සත්‍ව්යා කවරකු කෙළේද, ඔහු කොහිද? මේ  සත්‍ව්යා කොහි හටගත්තේද? කෙසේ නිරුද්ධ වේද?” තෙරණිය මෙසේ වදාළහ:	
"කින‍්නුු සත‍්තොති පච‍්චෙසි මාරදිට‍්ඨිගතන‍්නුු තෙ,                සුද‍්ධසඬඛාරපුඤෙජායං නයිධ සත‍්තුපලබ‍්භති.                                         යථා හි අඬගසම‍්භාරා හොති සද‍්දො රථො ඉති, එවං ඛන්‍ධෙසු සන‍්තෙසු හොති සත‍්තොති සම‍්මුති.දුක‍්ඛමෙව හි සම‍්භොති දුක‍්ඛං තිට‍්ඨති වෙති ච,                                   නාඤ‍්ඤත්‍ර දුක‍්ඛා සම‍්භොති නාඤ‍්ඤත්‍ර නිරූජ‍්ඣතීති”.
‘මාරය, කීම සත්‍වයෙක් යයි අදහන්නේද? එය ඔබගේ දිට්ඨියක් නොවේද? මේ (සත්‍වයා) නම් හුදෙක් සංඛාර ගොඩකි:මෙහි සත්‍වයෙක් දැකිය නොහැකිය. අවයව සමුහය හේතු කොටගෙන ‘රථය’ යයි කියති. එලෙස පංචස්කන්ධයන් ඇති කල්හි ‘සත්‍වයා’ යන ලෝක ව්‍යවහාරය වේ. මෙහි ඇත්තේ දුක ඇතිවීමය, දුක ඇතිවී නැතිවී යාමය. වෙනත් දෙයක් මෙහි නොවේ, ඇත්තේ දුක ඇතිවිමය, දුක නැතිවීමය’. (...It’s only suffering that comes to be, Suffering that stands and falls away. Nothing but suffering comes to be, Nothing but suffering ceases). මෙහෙණිය මා ගැන දන්නේය යයි දුකට පත් මාරයා අතුරුදහන්විය. මූලාශ්‍රය: සංයු.නි: (1) සගාථවග්ග: භික්ඛුණිසංයුත්ත: 5.1.10  වජිරා සූත්‍රය. පි.271.
▲විජයා තෙරණිය- Vijaya Theraniya: මේ තෙරණිය සැවැත්නුවර අසල අන්ධවනයේ දිවා විහරණයෙ වැඩසිටි අවස්ථාවේ, මාරයා එතුමිය වසඟ කරගැනීමට මෙසේ පැවසිය:
“ආරිය දියණියෙනි, ඔබ සුරූපි දැරියක්ය, මම ද යොවුන්වියේ කෙනෙකි, ඒව පස්කම් සැප විඳිමු”. තෙරණිය මෙසේ වදාළහ:
“මාරය, සිත්කළු රූප ශබ්ද… ඇත්නම් ඒවා ඔබම තියා ගන්න, මට ඒවායින් වැඩ නැත. බිඳෙන වැනසෙන මේ කුණු කය නිසා මම පිඩාවට පත්වෙමි, ලජ්ජිත වෙමි, කාම තණ්හාව මවිසින් නසන ලදී”.
මෙහෙණිය මා ගැන දන්නේය යයි දුකට පත් මාරයා අතුරුදහන්විය. මූලාශ්‍රය: සංයු.නි: (1) සගාථවග්ග: භික්ඛුණිසංයුත්ත: 5.1.4 විජයා සූත්‍රය. පි.262.
▼මේ තෙරණියගේ ගාථා: ඛු.නි: ථෙරිගාථා:6.8, පි. 408.
“සිතේ ශාන්තිය නොලැබ සතර පස්වරක්ම විහාරයෙන් නික්‍මගියෙමි. ඛේමා මෙහෙන වෙත එළෙඹීයෙමි,ඕ තොමෝ, නිවන් මග පිණිස දහම දෙසුවාය. එතුමිය පැවසු දහම ආවර්-ජනා කළෙමි… පළමු යාමයේ පුර්-ව නිවාස නුවණ...මැදියම් රැයේ දිවැස් නුවණ...අලුයම මෝහස්කන්ධය බිඳ දමනලදී”.
▼ මේ තෙරණියගේ අපදාන: ඛු.නි:අපදාන පාලිය2-2: 24, පි.142. පදුමුත්තර බුදුන් දවස, හංසවතී නුවර කැත් කුලයක උපත ලැබිම, බුදුන් වහන්සේ සරණ යෑම, කාශ්‍යප බුදුන් දවස, බුදුන් වහන්සේ උදෙසා පහන් පුජා කිරීම, කුසල කම්ම නිසා දෙව් මිනිස් සැප විඳ, ගෝතම බුදුන් දවස, රාජකීය බ්‍රාහ්මණ කුලයක උපත ලබා, බුදුන් වහන්සේ දැක පැහැද පැවිදිවීම ආදී විස්තර දක්වා ඇත.
වර
 ▲ වීරාතෙරණිය- Vira  Theraniya: බුදුන් වහන්සේ, රජගහනුවර වැඩවසන සමයේ වීරාතෙරණිය එහි වාසය කළබව මෙහි දක්වා ඇත. එක් උපාසකයෙක්, ඒ උතුමියට සිවුරක් පුජා කරනලදී. ඒ තෙරණිය ගැන ප්‍රසාදයට පත් යක්ෂයෙක්, ඒ බව රජගහනුවර සැරිසරමින් මෙසේ පවසා ඇත:
“යමෙක් සියලු යොගවලින් මිදුනු වීරා මෙහෙණහට සිවූරක් පුදනලදී. ඒකාන්තයෙන්ම නුවණැති ඒ උපාසක තෙමේ බොහෝ පින් රැස් කරගත්හ’.  මූලාශ්‍රය:සංයු.නි: (1): සගාථවග්ග: යක්ඛසංයුත්ත: 10.1.11. වීරාසූත්‍රය, පි.406.
ස
සක
▲ සකුලා තෙරණිය-Sakulā Theraniya: දිවැස් ඇති  භික්ෂුණියන් අතරින්, මේ  තෙරණිය අග්‍රය.සැවැත්නුවර බ්‍රාහ්මණ පවුලක උපත ලබා,දහම අසා පැහැදී බුදු සසුනේ පැවිදි වුවාය. බලන්න:EAN: note no. 123, p. 586. මූලාශ්‍ර: අංගු.නි: (1) 1 නිපාත: එතදග්ග පාළිය සූත්‍ර, පි. 84, EAN:1: Foremost, p. 44.
▼ මේ තෙරණියගේ ගාථා:ඛු.නි: ථෙරිගාථා:5.7, පි.396.
“මම පෙර ගිහිව සිටින කළ, රහතන්වහන්සේ ගෙන් දහම් අසා ඒ … අසංඛත දහම් ඇසින් දුටුවෙමි…දරුවෝ...ආදී සම්පත් හැර කෙස්බා පැවිදි වූවෙමි...සංස්කාරයන්හි අනාත්ම බව දැක සියලු ආසව දුරුකර… සිහිල්ව කෙළෙස් පිරිනිවනින් පිරිනිවූණුමි”
▼ මේ තෙරණියගේ අපදාන:ඛු.නි: අපදාන පාලිය:2-2:24.පි.142. පදුමුත්තර බුදුන් සරණ යෑම, බොහෝ කුසල්කර, සැපසම්පත් ලැබීම, ගෝතම බුදුන් දවස ප්‍රසිද්ධ බ්‍රාහ්මණ කුලයක උපත ලබා, බුදුන් වහන්සේ සරණයෑම ආදී විස්තර පෙන්වා ඇත.
▲  සුක්ඛා තෙරණිය-Sukkha Theraniya: රජහග නුවර විසු මේ තෙරණිය මහත් පිරිසකට දහම් දෙසු බව මෙහි දැක්වේ. එතුමිය ගේ දහම් දේශනාව අසා පැහැදුන යක්ෂයෙක්, එය අගයකරමින්, රජගහනුවර වටා යමින් මෙසේ පැවසුහ:
“යම් කෙනෙක් නිවන් පදය දෙසන සුක්ඛා මෙහෙන වෙත නො පැමිණේද, රජගහනුවර වෙසන මේ මිනිසුන් කුමක් කරන්නේද? ඔවුන් සුරාපානය කළවුන් සේ නිදා සිටි”. සටහන: දෙවෙනි සූත්‍රයේදී (10.1.10  ) ඒ තෙරණියට උවසුවෙක් දන්දීම ගැන පැහැදුන යක්ෂයෙක්, ඒ උපාසක බොහෝ පින්රැස්කරගත් බව පවසා ඇත. මූලාශ්‍රය: සංයු.නි: (1): සගාථවග්ග: යක්ෂසංයුත්ත: 10.1.9 පඨම සුක්ඛා සූත්‍රය, පි.404.
▼ මේ තෙරණියගේ ගාථා:ඛු.නි: ථෙරිගාථා:3.6, පි. 384.
“සුක්ඛා මෙහෙණ කුසල දහමින් යුතුව, පහ කළ රාග ඇතිව, අරහත්ව මාරයා පරදවා අන්තිම දේහය දරයි”.
▼ මේ තෙරණියගේ අපදාන:ඛු.නි: අපදාන පාලිය:2-2:4-5පි. 214. විපස්සි බුදුන් දවස, උපත ලබා බුදුන් වහන්සේගේ දහම අසා පැවිදිවීම, සිඛි වෙස්සභු, කකුසඳ, කෝනාගමන, කාශ්‍යප ආදී බුදුවරු දැක පහන් සිත් ඇතිව පැවිදිවීම, ගෝතම බුදුන් දවස රජගහනුවර සිටු කුලයක උපත ලබා, ධම්මදින්නා තෙරනිස සමීපයේ පැවිදිවීම, අරහත්වය ලැබීම ආදී විස්තර මෙහි දක්වා ඇත.
සඟ
▲ සිඟාලමාතා තෙරණිය- Sigālamātā Theraniya: ශ්‍රද්ධා අධිෂ්ඨානය ලැබූ භික්ෂුණියන් අතරෙන් මේ තෙරණිය අග්‍රවේ.  මෙතුමිය ශ්‍රද්ධාව ප්‍රමුඛ කොටගෙන අරහත් මගඵල ලැබුවාය. බලන්න:EAN: note no. 128, p. 586. මූලාශ්‍ර: අංගු.නි: (1) 1 නිපාත: එතදග්ග පාළිය සූත්‍ර, පි. 84, EAN:1:Foremost, p. 44.
▼ මේ තෙරණියගේ අපදාන:ඛු.නි: අපදාන පාලිය:2-2:4-4පි. 210. පදුමුත්තර බුදුන් කෙරහි පැහැදී පැවිදිවීම, උන්වහන්සේ ගේ අනුසාසනාව:
 “ තථාගතයන් කෙරෙහි කෙනක් නොසැලෙන ශ්‍රද්ධාවේ පිහිටියේද, ආරිය කාන්ත ශිලය තිබේද, සංඝයා කෙරහි ප්‍රසාදය තිබේද, සෘජු ධම්ම දස්සනය ඇත්ද, ඔහු දිළින්දෙක් නොවේ, ඔහුගේ ජීවිතය හිස් නැත”. ගෝතම බුදු සසුනේ සිගාලක සිටු කුලයේ උපත ලැබීම, ගෝතම බුදු සසුනේ අරහත්වය ලැබීම ආදී විස්තර මෙහි දක්වා ඇත.
සණ
▲  සෝණා තෙරණිය- Soṇā Theraniya: සම්පුර්ණ විරිය ඇතිකරණ - ආරද්ධ වීරිය ඇති භික්ෂුණියන් අතරෙන් මෙතුමිය අග්‍රය. බලන්න: EAN:note:122, p.856 මූලාශ්‍ර: අංගු.නි: (1) 1 නිපාත: එතදග්ග පාළිය සූත්‍ර, පි. 84, EAN:1:Foremost, p. 44.
▼ මේ තෙරණියගේ ගාථා: ඛු.නි: ථෙරිගාථා:5.8, පි.396.
“...දස දරුවන් වදා, දුබලවු, දිරා ගිය මම මෙහෙණියක් වෙත පැමිණියෙමි. ඒ උත්තමිය, මට නිවන් මග දේශනා කළාය, දහම අසා, කෙස්බා පැවිදිවූවෙමි...පංච ස්කන්ධය සුන්මුල් කරනලදී, ලාමකවූ ජරාව තිට, නිගාවේවා. දැන් පුනර්භවයක් නැත”.
▼ මේ තෙරණියගේ අපදානය: ඛු.නි: අපදානපාලිය:2-2: 26, පි.155. පදුමුත්තර බුදුන් හමුවීම, ආරද්ධ වීරියෙන් අග්‍ර මෙහෙණියක් දැක ඒ තනතුර ලබාගැනීමට පැතීම, ගෝතම බුදුන්සමයේ, සැවැත්නුවර, ධනවත් සිටු පවූලක උපත ලබා බුදුසසුනේ පැවිදිවීම ආදී විස්තර මෙහි දක්වා ඇත.
සම
▲ සෝමා තෙරණිය- Soma Theraniya: මේ තෙරණිය සැවැත්නුවර අසල අන්ධවනයේ දිවා විහරණයෙ වැඩසිටි අවස්ථාවේ , ඇයගේ සමාධිය බිඳ දැමීම පිණිස මාරයා මෙසේ පැවසිය:
“ ඉසිවරුන් විසින් ලැබිය යුතු දුලබ පදවියක් (සමාධිය) ඇද්ද, එය ඇඟිලි දෙකේ නුවණ ඇති (දෑඟුල් නුවණ) ඇති ස්ත්‍රියකට නො ලැබිය හැකිය”,තෙරණිය මෙසේ වදාළහ:
“සිත මනාව සමාධිගතව පවතින විට දහම දක්නා කෙනකුට ස්ත්‍රීබව කුමක් පිණිසද? මම ස්ත්‍රීයෙක්මි හෝ පුරුෂයෙක්මි හෝ අන්කිසිවෙක් වෙමි යයි කෙනෙකුට අදහස් වන්නේ නම් එවැන්නා, මාරයාටම සුදුසු කෙනෙකි”.
මෙහෙණිය මා ගැන දන්නේය යයි දුකට පත් මාරයා අතුරුදහන්විය. සටහන: මේ තෙරණියගේ ථෙර ගාථාවේද මාරයා හා පැවති සංවාදය දක්වා ඇත. බලන්න: ඛු.නි: ථෙරිගාථා:3.8, පි.386. මූලාශ්‍රය: සංයු.නි: (1) සගාථවග්ග: භික්ඛුණිසංයුත්ත: 5.1.2 සෝමා සූත්‍රය. පි.260.
සල
▲  සේලා තෙරණිය- Sela Theraniya: අන්ධ වනයේ බවුන් වඩන මෙතුමිය සමීපයට පැමිණි මාරයා මෙසේ පැවසිය:
“ මේ අත්බව කවරකු කළේද...එය කෙසේ නිරුද්ධ වේද?”
තෙරණිය මෙසේ පැවසුවාය:
“ මේ අත්බව තමා විසින් හෝ වෙනත් කෙනක් විසින් කරන ලද දෙයක් නොවේ, හේතු නිසා හට ගති, හේතු බිඳිමෙන් නිරුද්ධ වේ...කෙතෙහි වැපුරූ බිජ, පස, ජලය යන දෙක නිසා පැල හටගනී. එලෙස, ස්කන්ධ ධාතු ආයතන… හේතු නිසා හටගනී, හේතු බිඳීයාමෙන්, නිරුද්ධ වේ” මෙහෙණිය මා ගැන දන්නේය යයි දුකට පත් මාරයා අතුරුදහන්විය. මූලාශ්‍රය: සංයු.නි: (1) සගාථවග්ග: භික්ඛුණිසංයුත්ත: 5.1.9 සේලා සූත්‍රය, පි.270.
සස
▲  සිසුපචාලා තෙරණිය- Sisupachala  Theraniya: සැරියුත් මහා තෙරුන්ගේ නැගණියකි. අන්ධ වනයේ බවුන් වඩන මෙතුමිය සමීපයට පැමිණි මාරයා මෙසේ පැවසිය:
“… මෙහෙණක මෙන් පෙනේ, කවරකු උදෙසා හිස මුඩු කළේද? දිට්ඨි නුරුස්සන්නේද: කුමක් නිසා මුලාවීගිය කෙනෙක්සේ හැසිරෙන්නේද?” තෙරණිය මේ පැවසුවාය:
“දිට්ඨි මේ සසුනෙන් පිටතය, මිථ්‍යා දිට්ඨි දහම මට ප්‍රිය නැත… සියලු මරුන් නෙරපූ...සියලු තැන නොපැරදුන තණ්හා දිට්ඨි නොමැති සර්වඥයන් වහන්සේ වැඩසිටි.පසැස් ඇති ඒ භාග්‍යවතුන් වහන්සේ මගේ ශාස්තෘන් වහන්සේය”. මෙහෙණිය මා ගැන දන්නේය යයි දුකට පත් මාරයා අතුරුදහන්විය. මූලාශ්‍රය: සංයු.නි: (1) සගාථවග්ග: භික්ඛුණිසංයුත්ත: 5.1.8 සිසුපචාලා  සූත්‍රය. පි.268.
▼මේ තෙරණියගේ ගාථා: ඛු.නි: ථෙරිගාථා:8.1, පි.414.
 “ … සැම තණ්හාව නසන ලදී, මෝහස්කන්ධය බිඳින ලදී, පවිටු මාරයා මෙය දැනගන්න, ඔබව නැති කෙළෙමි”.




උපග්‍රන්ථය 3: බුදුන්වහන්සේ සරණ ගිය ගිහි පිරිස:උපාසක උපාසිකා- The Lay followers of The Buddha
======
අ:	* අග්ගික භාරද්වාජ බ්‍රාහ්මණ-Brahmin Aggika Bhradvaja *අට්ඨක නුවර දසම ගහපති-householder Dasama of Aṭṭhakanāgara *අජිත මානවක-Ajitha Manawaka *අජාසත් රජ-King Ajasaththu *අනාථ පිණ්ඩික-සුදත්ත සිටුවරයා- Sudatta Anāthapiṇḍika * අරිට්ඨ උපාසක -Arittha Upasaka  * ආරාමදණ්ඩ 	බ්‍රාහ්මණ- Brahmin Aramadanda *අසිඛන්ධක පුත්ත ගාමිණි- Asikhandaka 	putta gamini *අස්සලායන බ්‍රාහමණමානවක-Assalāyana brahmin student *අස්සාරෝහ ගාමිණි - The Cavalry Warrior Gamini * අශෝක උපාසක- Asoka upasaka *අශෝකා උපාසිකා- Asoka upasika
ඉ:	*ඉසිදත්ත උපාසක- Isidatta upasaka
උ:	* උග්ගතසරීර බ්‍රාහ්මණ- Brahmin Uggathasarira *උග්ගහ මෙණ්ඩක සිටුපුත්- Uggaha Medakasituputhra *උග්‍ග-විසාලානුවර ගහපති- householder Ugga of Vesālī * උග්‍ග-උග්ගත හත්ථිගාම ගහපති- Ugga Householder of Hatthigāma * උත්තරා නන්දමාතා- Uttara Nandamatha *උත්තර බ්‍රාහ්මණ මනවක-Uttara Brahamin student* උදය මානවක- Udaya manawaka *උදේන රජ-King Udena*උණ්ණාභ බ්‍රාහ්මණ-Brahmin Uṇṇābha *උපාලිගහපති- Upāli householder
එ: 	* ඒසුකාරී බ්‍රාහ්මණ- Esukari Brahmin
ක:	 * කකුධ උපාසක-Kakuda Upasaka *කුජ්ජුත්තරා උපාසිකා- Khujjuttarā Upasika * කටිස්සභ උපාසක-Katissabha Upasaka * කූට්ටදන්ත බ්‍රාහ්මණ-Brahmin Kutadanta              * කාතියානි උපාසිකා - Kātiyānī upasika*කාණා උපාසිකා - Kana Upasika *කාණාය මාතා උපාසිකා- Kanamatha Upasika * කුණ්ඩලිය පරිබ්‍රාජක- Kundalia paribrajaka *කප්ප මානවක-Kappa manawaka *කාපටික භාරද්වාජ බ්‍රාහ්මණ- Kapatika Bharadvaja Brahamin * කුරරඝර වැසි කාලි උපාසිකාව- Kāḷī upasika of Kuraraghara* කාලිංග උපාසක -Kalinga upasaka *කෝලිය පුත්‍ර පුණ්ණ-Koliyaputhta Punna * කේවඩ්ඩ ගහපති-Householder Kevadda*කසීභාරද්වාජ බ්‍රාහ්මණ- Brahmin Kasibharadvaja
ඛ:	* ඛේමා උපාසිකාව- Khema Upasika *ඛෝමදුස්ස බමුණෝ-Khomadussa 	Brahmins
ග:	* ගොධා ශාක්‍ය හා කාලි ගොධා ශාක්‍ය දියණිය- Godha Sakya & Kali Godha *ගණකමොග්ගල්ලාන බ්‍රාහ්මණ- Brahmin Ganakamoggallana *ගෝපක 	මොග්ගලාන බ්‍රාහ්මණ- Brahmin Gopakamoggallana
ඝ:	* ඝොටමුඛ බ්‍රාහ්මණ-Brahmin Ghotamukha *ඝෝසිත ගහපති- Householder 	Ghositha
ච:	* චිත්ත ගහපති මචඡිකාසණ්ඩයේ -householder Citta of Macchikāsaṇḍa * චන්ඩ ගාමිණි උපාසක- Chanda Gamini upaaska* චන්දනංගලික උපාසක- Chandanangalika upaaska * චුන්ද කර්මකාර පුත්‍ර-Chunda karmakaraputhta *චුන්දී රජකුමරිය හා චුන්ද රාජ කුමාර- Princess Chundi & Prince Chunda
ජ:	* ජතුකන්නි මානවක- Jathukanni manawaka * ජාණුස්සෝනි බ්‍රාහ්මණ-brahmin Jāṇussoṇī* ජම්බූඛාදක පරිබ්‍රාජක-wanderer Jambukh̄daka * ජිවක 	කෝමාරභච්ච-Jīvaka Komārabhacca
ත:	* තුට්ට උපාසක-Thutta Upasaka *තොදෙය්ය මානවක-Todeyiya manawaka	 *තපුස්ස ගහපති-Householder Thapussa * තපස්සු හා භල්ලුක සොහොයුරෝ- 	Thapassu & Balluka Brothers *තීම්බරුක පරිබ්‍රාජක-Thimbaruka a paribrajaka *තවකන්ණික ගහපති- Householder Thavakannik *තිස්සා උපාසිකාව- Tissa Upasika *තිස්ස මාතා උපාසිකා- Tissamatha Upasika
ද:	* දීඝජානු කෝලිය පුත්‍ර - Dighajaanu Koliya putta * දීඝනක පරිබ්‍රාජක-Diganaka paribrajaka * දීඝාවූ උපාසක-Dīghāvu upasaka *ද්‍රෝන බ්‍රාහමණ- Brahmin Doṇa *දාරුකම්මික ගහපති- Householder Darukammika * දෙවහිත බමුණා- Brahmin Devahitha
ධ:	 * ධොතක මානවක-Dhothaka manawaka*ධනිය ගොපල්ලා-Dhaniya cowherd * ධනංන්ජානි උපාසිකාව-Dhānañjānī Upasika*ධනඤජානි බ්‍රාහ්මණ- Dananjani Brahamin *ධනංජනී බැමිණිය- Brahmini Dhananjani *ධම්මික උපාසක- Dhammika upasaka *ධම්මදින්න උපාසක-Dhammadinna upasaka
න:	* නකුල පිතා හා නකුල මාතා- Nakulapitā & Nakulamatā *නික්ඛ උපාසක-Nikkha upasaka * නන්දක ලිච්චවී -Nandaka Lichchavi* නන්දිය පරිබ්‍රාජක-	Nandiya paribrajika  *නන්දිය ශාක්‍ය- Nandiya sakya * නවකම්මික 	භාරාද්වාජ බමුණා-brahmin Navakammika Bhāradvāja
ප:	* පොක්ඛරසාති බ්‍රාහ්මණ- Brahamin Pokkharasati* පිංගීයානි බ්‍රාහ්මණ - Brahamin pingiyaani *පිංගලකොච්ච බ්‍රාහමණ- Brahamin Pingalakochcha *පච්චනීකසාත බ්‍රාහ්මණ- Brahamin Pacchanikasatha * පාටලිය ගාමිණි-  Pāṭaliya the headman* පොට්ඨපාද පරිබ්‍රාජක- Pottapada paribrajaka           * පොතලිය ගෘහපති- Householder Pothaliya * පොතලිය පරිබ්‍රාජක- Pothaliya Paribrajaka *පදුමා උපාසිකා- Paduma Upasika * පයාසි රජතුමා- King Payasi*පුරාණ උපාසක-Purana upasaka *පිලොතික පරිබ්‍රාජක- Pilothika Paribrajaka *පසේනදී කෝසල රජ- King Pasenadi Kosala  *පෙස්ස හස්ථාරෝහ පුත්‍ර - Pessa hastharoha putta * පොසාල මානවක-Posala 	manawaka
බ:	* බොජ්ඣා උපාසිකා- Bojjhā Upasika *බෝධිරාජ කුමාර-Prince Bodhi * බිම්බි උපාසිකා- Bimbi Upasika * බිම්බිසාර රජතුමා-King Bimbisara * බාවරි බ්‍රාහ්මණ-Brahamin Bawari
භ:	* භික්ඛක බ්‍රාහ්මණ -Brahamin Bhikkhaka * භද්ද උපාසක -Bhadda Upasaka * භද්දිය ලිච්චවි-Bhaddiya the Licchavi           * භද්‍රක ගාමිණි- Badraka gamini * භද්‍රාවූධ මානවක-Badrawuda manawaka * භාරද්වාජ බ්‍රාහ්මණ-Bhāradvāja brahmin *භාරද්වාජ බ්‍රාහ්මණ කෝසල-	Bhāradvāja Brahmin Kosala *භල්ලික ගහපති- Householder Ballika
ම:	* මාගන්දිය බ්‍රාහ්මණ හා බ්‍රාහ්මණිය-Brahmin Magandiya & Wife * මිගාර 	සිටුවරයා- Migara Situvaraya *මිගසාලා උපාසිකාව-Upasika Migasala * මුත්තා උපාසිකා- Muttha Upasika * මධුරාපුර අවන්තිපුත්‍ර රජතුමා-King 	Avanthiputta of Madhura * මනුජා උපාසිකා- Manuja Upasika * මුන්ඩක රජ- King Muṇḍa *මානත්ථද්ධ බමුණා- Brahmin Mānatthaddha *මණිචූලක ගාමිණී- Maṇicūḷaka the headman * මල්ලිකා දේවිය-Queen Mallika *මෝලිය සීවක පරිබ්‍රාජක-Moliyasivaka Paribrajaka *මහානාම ශාක්‍ය- Mahanama Sakya *මහාලි ලිච්චවී- Mahāli the Licchavi *මහාසාල බමුණා- Brahmin Mahasala
ය:	*යොධාජීව ගාමිණී- Yodhajiva Gamini *යසකුල පුත් තෙරුන්ගේ දෙමාපියන් 	හා පෙර බිරිඳ--Parents & former wife of Yaskaulaputtha Thera
ර:	* රුචි උපාසිකා-Ruchi Upasika *රාසිය ගාමිණී-Rasiya Gamini
ල:	* ලෝකායාත බ්‍රාහ්මණ- The cosmologist Brahamana *ලෝහිච්ච බ්‍රාහමණ (1) - Lohichcha  Brahamana-1*ලෝහිච්ච බ්‍රාහමණ (2) Lohichcha  Brahamana 2
ව:	* වෙඛනස්ස පරිබ්‍රාජක-Vekhanassa paribrajika *වජ්ජියමාහිත ගහපති- Householder Vajjiyamāhita * විජය ගහපති-Householder Wijaya *වප්ප ශාක්‍ය-Vappa the Sakkyan  *වෙරඤජ  බ්‍රාහ්මණ-Brahmin Veranja 	 * වෙරඤජ බමුණු පිරිස- Brahmins of Veranja*වෙරහච්චානි බ්‍රාහ්මණිය-Verahaccāni the Brahmin lady * වේළුද්වාර බ්‍රාහ්මණ ගම් වැසියෝ-Villagers of Veludvara* වස්සකාර බ්‍රාහ්මණ-brahmin Vassakāra * වාසෙට්ඨ උපාසක- Vāseṭṭha Upasaka * වාසෙට්ඨ බ්‍රාහ්මණ- Vāseṭṭha brahmin * විසාක උපාසක-Visaka Upasaka * විසාකා මහා උපාසිකා-Visaka Maha Upasika
ස:	* සංගාරව භද්‍රමුඛ - Sangārava Bhdramukha *සංගාරාව බ්‍රාහ්මණ 1- Brahmin 	Saṅgārava 1* සංගාරාව බ්‍රාහ්මණ 2- Brahmin Saṅgārava 2 *සිඟාලක ගෘහ 	පුත්‍ර-Singalaka the householder’s son  *සුජාතා උපාසිකාව- Sujatha upasika        * සුතනා උපාසිකා- Suthana Upasika *සුදත්ත උපාසක- Sudatta upasaka * සන්තුට්ට උපාසක- Santutta Upasaka *සන්දක පරිබ්‍රාජක- Sandaka 	paribrajaka* සංධාන ගහපති-Householder Sandhana*සේනානිගේ දියණිය 	සුජාතා-Senani’s daughter Sujatha * සෝණ ගෘහපුත්‍ර-Sona the househoder’s 	son * සොණා උපාසිකා-Sona Upasika *සෝණමාතා උපාසිකා-Sonamatha 	Upasika* සුප්පියා උපාසිකා-Suppiya 	Upasika  * සුප්පාවාසා දේවිය -Suppawasa Deviya * සුභද්ද උපාසක-	Subadda Upasaka *සුභ බ්‍රාහ්මණ 	මානවක-Subha Brahamin Youth*සාමාවතී බිසව- Queen Samawathi * සෝමා හා සකුලා රාජ කුමාරින් -Princesses Soma & Sakula *සෝමා උපාසිකාව-Soma Upasika * සුමණා රාජකුමරිය- Princess Sumana* සරකානි ශාක්‍ය- 	Sarakani Sakyan * සාරග්ග උපාසක-	Saragga Upaska*සුර අම්බට්ඨ සිටු-Sura Ambatta Situ
හ:	* හත්තක ආලවී රාජ කුමාර-Hatthaka Alavai Prince *හත්ථාරෝහ ගාමිණි -	Hatthāroha the Elephant Warrior
===
අ
අග
 ▲ අග්ගික භාරද්වාජ බ්‍රාහ්මණ-Brahmin Aggika Bhradvaja: සැවැත්නුවර වැසි, අග්ගික භාරද්වාජ බ්‍රාහ්මණ, බුදුන් වහන්සේ වදාළ වසල සූත්‍රය අසා බුදුන් සරණ ගිය ගිහි උපාසකයෙක් විය. මූලාශ්‍රය: ඛු.නි:සු.නි: උරගවග්ග:1-7 වසල සූත්‍රය, පි. 56.
අට
▲අට්ඨක නුවර දසම ගහපති-householder Dasama of Aṭṭhakanāgara: පාටලීපුත්‍ර නුවර වාසය කළ මේ ගහපති, ආනන්ද තෙරුන් බැහැදැකීමට, වෙසාලියේ බේලුව ගමට පැමිණි අවස්ථාවේ මේ සූත්‍රය ඔහුට දේශනා කරනලදී. අරහත්බව ලබන මාර්ග11ක් ගැන මෙහි දක්වා ඇත. දේශනාව අවසානයේදී, සතුටට පත් දසම ගහපති, ආනන්ද තෙරුන් ඇතුළු සංඝයාහට මහා දානයක් පිරිනමා, ආනන්ද තෙරුන්හට කුටියක් සදා පුජා කළහ. සටහන: මේ ගහපති ආනන්ද තෙරුන් හමුවීම, බුදුන් වහන්සේගේ පරිනිබ්බානයෙන් පසුව වූ සිදුවීමක්ය. මූලාශ්‍ර: ම.නි: (2): 2.1.2 අට්ඨකනාගර සූත්‍රය, පි.35, EMN:52: Aṭṭhakanāgara Sutta,p.432.
▲අජිත මානවක-Ajitha Manawaka: බලන්න: උපග්‍රන්ථය1: අජිත තෙර.
▲අජාසත් රජ-King Ajasaththu: බිම්බිසාර රජතුමාගේ පුත්‍රයාය. වෙදෙහි පුත්‍ර, මගධයේ අධිපති ලෙසින්ද හඳුන්වයි. මුල්කාලයේ, දේවදත්ත භික්ෂුව හා මිත්‍රව, රජකම ගැනීම පිණිස තම පියා මරණයට පත් කළේය, බුදුන් වහන්සේට එදිරිව ක්‍රියා කළහ. පසුව බුදුන් සරන ගියහ. සටහන්:  * අජාසත් කුමරා රජවීමට පෙරසමයේ දේවදත්ත භික්ෂුවට මහා දාන ආදියෙන් සංග්‍රහ කලබව මෙහි විස්තර කර ඇත: සංයු.නි: (2): ලාභසත්කාර සංයුත්තය: 5.4.6 පංච රථ සූත්‍රය, පි.390. ** අජාසත් රජ, ලිච්චවීන් ජයගැනීම මෙහි දක්වා ඇත: සංයු.නි: (2): ඔපම්ම සංයුත්තය: 8.1.8 කාලිංගරූපධාන සූත්‍රය, පි.436.** දීඝ.නි:සමනඵල සූත්‍රයේදී, අජාසත් රජ පළමුවරට බුදුන් වහන්සේ පිලිබඳ විස්වාසය ඇතිකර ගැනීම පෙන්වා ඇත. **  දීඝ.නි: මහාපරිනිබ්බාන සූත්‍රයේ අජාසත් රජු, තම ඇමැතින් දෙදනා, බුදුන් වහන්සේ වෙත එවීම, බුදුන් වහන්සේගේ පරිනිබ්බානයෙන් පසු බුද්ධ ධාතු ලබාගැනීමට කුසිනාරාවට පැමිණීම ආදී විස්තර ඇතුලත්වේ. මහා  කාශ්‍යප තෙරුන් ගේ මුලිකත්වයෙන් සිදු කළ පළමු ධම්ම සංඝායනාව, මේ රජුගේ අනුග්‍රහය ඇතිව කරන ලදී. ** බුදුන් වහන්සේ කෙරහි රජතුමා තුල පැවති ගෞරවය මෙහිදී පෙන්වා ඇත. බලන්න: අංගු.නි: (2): 4 නිපාත: බ්‍රාහ්මණවග්ග: 4.4.4.8 උපක සූත්‍රය, පි.374.
අන
▲ අනාථ පිණ්ඩික-සුදත්ත සිටුවරයා- Sudatta Anāthapiṇḍika: අනේපිඬු සිටු -සුදත්ත සිටු ලෙසින්ද හඳුන්වා ඇත. ගිහි දායක අතරෙන් මෙතුමා අග්‍ර යයි බුදුන් වහන්සේ වදාළහ. බලන්න: EAN: note: 130, p.587. සටහන: මෙතුමා බුදුන් වහන්සේ ඇතුළු සංඝයාට, ජේතවනාරාමය පුජා කරන අවස්ථවේදී එතුමාගේ බාල සොහොයුරා- සුභූති තෙර පැවිදී වුහ. බලන්න: උපග්‍රන්ථය 1. මූලාශ්‍ර: අංගු.නි: (1) 1 නිපාත: එතදග්ග පාළිය, පි. 84, EAN:1:Foremost, p. 44.
▼යම් පුද්ගලයෙක් ගේ ධනය, යහපත් ලෙසින් පරිහරණය කර ධන සම්පත් අවසන්වුවත් ඒ පිලිබඳ ඔහුට තැවීමක් නොමැත යයි බුදුන් වහන්සේ මේ සිටුවරයාට වදාළහ. සටහන: මේ සිටු වරයාගේ බොහෝ සම්පත් විනාශවී ගියද මෙතුමා තමන්ගේ දාන පුජා කටයුතු එලෙසම පවත්වා ගෙන ඇත. මූලාශ්‍ර: අංගු.නි: ( 3): 5 නිපාත: 5.1.5.1 භෝගආදිය සූත්‍රය, පි. 92, EAN: 5: 41.21 Utilization, p. 251.
▼  අන්‍ය ආගමික යන්, මෙතුමාගේ දිට්ඨිය පිළිබඳව විමසීම හා ඔහුදුන් පිළිතුරු පිළිබඳව බුදුන් වහන්සේ ප්‍රසංසා කිරීම මෙහි විස්තර කර ඇත. බලන්න: දිට්ඨි. මූලාශ්‍ර: අංගු.නි:(6 ):10 නිපාත: 10.2.5.3. කිංදිට්ඨික සූත්‍රය,පි.360.
▼ බුදුන් වහන්සේ පංච ඉට්ඨ ධම්ම පිලිබඳ මෙතුමාට කරුණු පෙන්වා ඇත. මූලාශ්‍රය: අංගු.නි: (3): 5 නිපාත:5.1.5.3 ඉට්ඨ ධර්ම සූත්‍රය, පි. 96.
▼ තම නිවසේ දාසියක් ලෙසින් කටයුතු කළ පුන්ණා ගේ දහම් නුවණ ගැන පැහැදුන මෙතුමා ඇය දාසිබවින් මුදා පැවිදිබවට පත්වීමට උපකාර කර ඇත. බලන්න: උපග්‍රන්ථය:2- පුන්ණා තෙරණිය.
▼ මෙතුමා කරුණු 6ක් සහිතව, නිවන සාක්ෂාත් කොට ඇතිබව බුදුන් වහන්සේ වදාළහ: 1-3) තිසරණය පිලිබඳ අවෙච්චාසහගත ප්‍රසාදය තිබීම, 4) ආරියශිලය තිබීම 5) ආරිය ඥානය තිබීම 6) ආරිය සේඛ ඵල විමුක්තිය. සටහන්: එම ගුණ ඇති අනිකුත් උපාසකයන් ගැන විස්තර මෙහි දක්වා ඇත. මූලාශ්‍රය: අංගු.නි: (4): 6 නිපාත: සාමඤඤ වග්ග: 6.2.17 – සිට 36 දක්වා  සූත්‍ර, පි.290.
▼ අනාථ පිණ්ඩික සිටුවරයා ගේ අවසාන මොහොත, සැරියුත් තෙරුන් ගේ අනුසාසනා හා එම අනුසාසනා ආවර්ජනය කර, අනාගාමී බව ලැබි සුද්ධාවාසයක පහළවීම මෙහි විස්තර කර ඇත. බලන්න: ම.නි. (3)  අනාථ පිණ්ඩික ඕවාද සූත්‍රය.
▼ අනාථපිණ්ඩික දෙව්පුත්, ජේතවනාරාමයට පැමිණ, බුදුගුණ, සැරියුත් තෙරුන්ගේ ගුණ වැනිම මෙහි විස්තර කර ඇත. සංයු.නි: (1): දේවපුත්ත සංයුත්තය: 2.2.10 අනාථපිණ්ඩික සූත්‍රය, පි.130.
අර
▲ අරිට්ඨ උපාසක -Arittha Upasaka: මෙතුමා කරුණු 6ක් සහිතව, නිවන සාක්ෂාත් කොට ඇතිබව බුදුන් වහන්සේ වදාළහ: 1-3) තිසරණය පිලිබඳ අවෙච්චාසහගත ප්‍රසාදය තිබීම, 4) ආරියශිලය තිබීම 5) ආරිය ඥානය තිබීම 6) ආරිය සේඛ ඵල විමුක්තිය. සටහන්: එම ගුණ ඇති අනිකුත් උපාසකයන් ගැන විස්තර මෙහි දක්වා ඇත. මූලාශ්‍රය: අංගු.නි: (4): 6 නිපාත: සාමඤඤ වග්ග: 6.2.17 – සිට 36 දක්වා  සූත්‍ර, පි.290.
▲ ආරාමදණ්ඩ බ්‍රාහ්මණ- Brahmin Aramadanda: වරණා ප්‍රදේශයේ වැසි මේ බ්‍රාහ්මණයාහට, මහා කච්චායන තෙරුන්, බුදුන් වහන්සේගේ උතුම් ගුණ වදාළ අවස්ථවේදී, තෙරුවන් සරණ ගිය උපාසකයෙක් වූ බව මෙහි විස්තර කර ඇත. බලන්න: වාදවිවාද. මූලාශ්‍ර: අංගු: (1 ): 2 නිපාත: 2.4.16  සූත්‍රය, පි.166, EAN: 2: 37.6 Sutta, p.62.
අස
▲ අසිඛන්ධක පුත්ත ගාමිණි- Asikhandaka putta gamini: නාලන්දානුවර වාසය කළ මොහු, නිගණ්ඨනාථපුත්‍ර ගේ අනුගාමිකයෙකි. මේ සූත්‍ර දේශනා අසා ධර්මය අවබෝධ කරගත් ඔහු බුදුන් සරණ ගිය උපාසකයෙක් විය. සටහන: කුල සූත්‍රයේදී, නිගණ්ඨනාථපුත්‍ර, මොහුට බුදුන් වහන්සේ හා වාදකිරීමට උපදෙස් දෙන ලද බව පෙන්වා ඇත.
මූලාශ්‍රය: සංයු.නි: (4) සළායතනවග්ග:ගාමිණිසංයුත්ත:8.1.6 අසිඛන්ධක සූත්‍රය, 8.1.7 ඛෙතුපම සූත්‍රය, 8.1.8 සංඛධම සූත්‍රය හා 8.1.9 කුල සූත්‍රය, පි.592.
▲ අස්සලායන බ්‍රාහමණමානවක-Assalāyana brahmin student: සැවැත්නුවර වාසය කල අස්සලායන බ්‍රාහමණ මානවක, එහිසිටි බ්‍රාහ්මණයන්ගේ ඉල්ලීමක් අනුව බුදුන් වහන්සේ හා වාදකිරීමට පැමිණ, උන්වහන්සේගෙන් දහම අසා පැහැදී බුදුන් සරණ ගිය ගිහියෙක් වූ බව මෙහි දක්වා ඇත. මූලාශ්‍රය: ම.නි: (2): අස්සලායන සූත්‍රය.
▲අස්සාරෝහගාමිණි - The Cavalry Warrior Gamini: අශ්වාරෝහක හමුදාවේ නායකයෙක්වූ මොහු, බුදුන් වදාළ දහම අසා පැහැදී බුදුන් සරණ ගිය බව මෙහි දක්වා ඇත. සටහන: අසරුවෙක් වූ මොහු තමාගේ යුද සේවය නිසා මරණින් මතු සරඤජිත දේවසභාවේ උපත ලැබේ යන මිථ්‍යා දිට්ඨිය දැරිය. බුදුන් වහන්සේ මෙහිදී පෙන්වා දී ඇත්තේ මිථ්‍යා දිට්ඨිය ඇතිවිට, යළි උපත දුගතිය බවය. මූලාශ්‍රය: සංයු.නි: (4) සළායතනවග්ග:ගාමිණිසංයුත්ත:8.1.5 අස්සාරෝහගාමිණි සූත්‍රය, පි.590.
අශ
▲ අශෝක උපාසක- Asoka upasaka: ඤාතගමේ විසු මේ උපාසක සකදාගාමීව, මරණයට පත්ව, යලි එක්වරක් මේ ලෝකයට පැමිණ දුක කෙලවර කර ගන්නා බව මෙහි දක්වා ඇත. මූලාශ්‍රය:සංයු.නි: (5-2) මහාවග්ග: සෝතාපත්තිසංයුත්ත:11.1.8 හා 11.1.9, 11.1.10 ගිඤ්ජකාවස්ථ සූත්‍ර, පි.184.
▲ අශෝකා උපාසිකා- Asoka upasika: ඤාතගමේ විසු මේ උපාසිකාව සෝතාපන්නව, මරණයට පත්වූ බව මෙහි දක්වා ඇත. මූලාශ්‍රය:සංයු.නි: (5-2) මහාවග්ග: සෝතාපත්තිසංයුත්ත:11.1.8 හා 11.1.9 ගිඤ්ජකාවස්ථ සූත්‍ර, පි.184.
ඉ
ඉස	
▲ ඉසිදත්ත උපාසක- Isidatta upasaka: සැවැත්නුවර වාසි, මේ උපාසක හා ඔහුගේ සොහොයුරා පුරාණ, බුදුන් වහන්සේ පිලිබඳ මහා ශ්‍රද්ධාවකින් යුත් සෝතාපන්න ආරිය උතුමන්ය. ඔවුන් පසේනදී කෝසල රජගේ, රාජසේවකයන්ය. ඔවුන් අපවත්වූ පසු, සකදාගාමී වූ බව බුදුන් වහන්සේ වදාළහ. මූලාශ්‍රය: සංයු.නි: (5-2) මහාවග්ග: සෝතාපත්තිසංයුත්ත: 11.1.6 ථපති සූත්‍රය, පි.170. සටහන:  ඉසිදත්ත ගේ දියණිය මිගසාලා, තම පියාගේ ආරියබව ගැන, ආනන්ද තෙරුන් විමසීම පිලිබඳ විස්තරය ගැන බලන්න: අංගු.නි:6 නිපාත: 6.1.5.2 මිගසාලා සූත්‍රය, පි.130, අංගු.නි:10 නිපාත:10.2.3.5 මිගසාලා සූත්‍රය, පි.274.
▼ මෙතුමා කරුණු 6ක් සහිතව, නිවන සාක්ෂාත් කොට ඇතිබව බුදුන් වහන්සේ වදාළහ: 1-3) තිසරණය පිලිබඳ අවෙච්චාසහගත ප්‍රසාදය තිබීම, 4) ආරියශිලය තිබීම 5) ආරිය ඥානය තිබීම 6) ආරිය සේඛ ඵල විමුක්තිය. සටහන්: එම ගුණ ඇති අනිකුත් උපාසකයන් ගැන විස්තර මෙහි දක්වා ඇත. මූලාශ්‍රය: අංගු.නි: (4) 6 නිපාත: සාමඤඤ වග්ග: 6.2.17 – සිට 36 දක්වා  සූත්‍ර, පි.290.
උ
උග
▲ උග්ගතසරීර බ්‍රාහ්මණ- Brahmin Uggathasarira: සැවැත්නුවර වාසි මේ බ්‍රාහ්මණයා, බුදුන් වහන්සේ හමුවී යාග පිලිබඳ විමසා, උන්වහන්සේ දෙසු දහම අසා සත්වඝාතන සහිත යාග කිරීම හැරදමා, බුදුන් සරණගිය බව මෙහි දක්වා ඇත. මූලාශ්‍රය: අංගු.නි: (4) 7 නිපාතය: 7.1.5.4 මහායඤඤ සූත්‍රය, පි.364.
▲ උග්ගහ මෙණ්ඩක සිටුපුත්- Uggaha Mendakasituputhra: භද්දිය නගරයේ විසු මේ සිටු පුත්‍රයා බුදුන් සරණ ගිය ගිහියෙක්ය. ඔහුගේ ඉල්ලීමක් අනුව බුදුන් වහන්සේ, මොහුගේ දියණියන්ට, විවාහයෙන් පසු පතිකුලයේ වාසය කලයුතු යහපත් ආකාරය පිලිබඳ කරුණු පෙන්වා ඇත. බලන්න: පතිකුලයට යන යුවතියට අවවාද. මූලාශ්‍රය:අංගු.නි: (3) 5 නිපාත:සුමණාවග්ග: 5.1.4.3 උග්ගහ සූත්‍රය, පි.78.
▼ මෙතුමා කරුණු 6ක් සහිතව, නිවන සාක්ෂාත් කොට ඇතිබව බුදුන් වහන්සේ වදාළහ: 1-3) තිසරණය පිලිබඳ අවෙච්චාසහගත ප්‍රසාදය තිබීම, 4) ආරියශිලය තිබීම 5) ආරිය ඥානය තිබීම 6) ආරිය සේඛ ඵල විමුක්තිය. සටහන්: එම ගුණ ඇති අනිකුත් උපාසකයන් ගැන විස්තර මෙහි දක්වා ඇත. මූලාශ්‍රය: අංගු.නි: (4) 6 නිපාත: සාමඤඤ වග්ග: 6.2.17 – සිට 36 දක්වා  සූත්‍ර, පි.290.
▲ උග්‍ග-විසාලානුවර ගහපති- householder Ugga of Vesālī: විසාලා නුවර වැසි, මොහු බුදුන් වහන්සේගේ අග්‍රතම ගිහි උපාසකයකි: මනාප දේ දෙන අය අතරෙන් අග්‍රය.බලන්න: අග්‍රතම උපාසකයන්, EAN: note: p, 587. මූලාශ්‍ර: අංගු.නි: (1 ) 1 නිපාත: එතදග්ග පාළිය, පි. 84, EAN:1: Foremost, p. 44. සටහන්: * මේ උපාසක විසින් බුදුන් වහන්සේට මානප දේ පුජාකිරීම ගැන විස්තර පිණිස බලන්න: අංගු.නි: (3):  5 නිපාත:5.1.5.4 මනාපාදායි සූත්‍රය, පි.98. අනාගාමී, එතුමා, පසුකල සුද්ධාවසයේ උපත ලබා බුදුන් වහන්සේ දැකීමට මනුලොවට පැමිණීමද එහි දක්වා ඇත. **  සංයු.නි: (4): සළායතනවග්ග: වේදනාසංයුත්ත: ගහපතිවග්ග: 1.13.1, සූත්‍රය, මේ උපාසකහට පිරිනිවීම ගැන කරුණු, බුදුන් වහන්සේ දේශනා කර ඇත.
▼ මේ උපාසක සතු අසිරිමත් ගුණ 8 ක් ගැන මෙහි විස්තරාත්මකව දක්වා ඇත. මූලාශ්‍රය: අංගු.නි: (5): 8 නිපාත: ගහපතිවග්ග: 8.1.3.1 වේසාලික උග්ග සූත්‍රය, පි.122.
▼ මෙතුමා කරුණු 6ක් සහිතව, නිවන සාක්ෂාත් කොට ඇතිබව බුදුන් වහන්සේ වදාළහ: 1-3) තිසරණය පිලිබඳ අවෙච්චාසහගත ප්‍රසාදය තිබීම, 4) ආරියශිලය තිබීම 5) ආරිය ඥානය තිබීම 6) ආරිය සේඛ ඵල විමුක්තිය. සටහන්: එම ගුණ ඇති අනිකුත් උපාසකයන් ගැන විස්තර මෙහි දක්වා ඇත. මූලාශ්‍රය: අංගු.නි: (4) 6  නිපාත: සාමඤඤ වග්ග: 6.2.17 – සිට 36 දක්වා  සූත්‍ර, පි.290
▲ උග්‍ග -උග්ගත හත්ථිගාම ගහපති- Ugga Householder of Hatthigāma: වජ්ජිප්‍රදේශයේ, හත්ථිගාමයේ විසු මොහු බුදුන් වහන්සේගේ අග්‍රතම ගිහි උපාසකයකි: සංඝයාට ආවතේව කරන ගිගියන් අතුරින් අග්‍රතැන ලබා ඇත, අනාගාමිය. බලන්න: EAN: note:135 p. 587. මූලාශ්‍ර: අංගු.නි: (1) 1 නිපාත: එතදග්ග පාළිය, පි. 84, EAN:1: Foremost, p. 44. සටහන:සංයු.නි: (4): සළායතනවග්ග:වේදනාසංයුත්ත: ගහපතිවග්ග: 1.13.2 සූත්‍රය, මේ උපාසක හට පිරිනිවීම ගැන කරුණු දේශනා කර ඇත.
▼ මේ උපාසක සතු අසිරිමත් ගුණ 8 ක් ගැන මෙහි විස්තරාත්මකව දක්වා ඇත. සටහන: තමන් නාගවන උයනේ ඉඳුරන් පිනවමින් හැසිරෙන අවස්ථවේ බුදුන් වහන්සේගේ පළමු දැකීම වූ බව මෙහි දැක්වේ. ඒ දැකීමෙන් සිත පහන්විමෙන්, ඔහුගේ සුරාමදයද පහවූ බව මෙහි පෙන්වා ඇත. මූලාශ්‍රය: අංගු.නි: (5): 8 නිපාත: ගහපතිවග්ග: 8.1.3.2 හත්ථිගාමක උග්ග සූත්‍රය, පි.128.
▼ මෙතුමා කරුණු 6ක් සහිතව, නිවන සාක්ෂාත් කොට ඇතිබව බුදුන් වහන්සේ වදාළහ: 1-3) තිසරණය පිලිබඳ අවෙච්චාසහගත ප්‍රසාදය තිබීම, 4) ආරියශිලය තිබීම 5) ආරිය ඥානය තිබීම 6) ආරිය සේඛ ඵල විමුක්තිය. සටහන්: එම ගුණ ඇති අනිකුත් උපාසකයන් ගැන විස්තර මෙහි දක්වා ඇත. මූලාශ්‍රය: අංගු.නි: (4) 6 නිපාත: සාමඤඤ වග්ග: 6.2.17 – සිට 36 දක්වා  සූත්‍ර, පි.290.
උත
▲ උත්තරා නන්දමාතා- Uttara Nandamatha: මේ උපාසිකාව-වේලුකන්ඨකි නන්දමාතා ලෙසින්ද දක්වා ඇත.  ධ්‍යාන ලබන උපාසිකාවන් අතරෙන් අග්‍රය.බලන්න:  EAN:note:143:  p.587. මූලාශ්‍ර: අංගු.නි: (1): 1 නිපාත: එතදග්ග පාළිය-සූත්‍ර, පි. 84, EAN:1:Foremost, p. 44.
▼ඇය සතු අසිරිමත් ගුණ 7ක් (ආශ්චර්යමත් අද්භූත) පිළිබඳව මේ සූත්‍රයේ විස්තරකර ඇත. සටහන්: * චාතුර්මහාරාජික දෙව්ලොවේ, වෙසමුණි දිව්‍යරාජයා, මිනිසත්භවයේදී ඇයගේ සහොදරයා බව මෙහිදී පෙන්වා ඇත. ඔහුගේ ඉල්ලීම පරිදි, නන්දමාතාව, සැරියුත් මුගලන් අග්‍රශ්‍රාවක දෙපළ ඇතුළු සංඝයාට, දක්ඛිණගිරියේදී මහා දානයක් පුජා කරන ලදී. ** සැරියුත් තෙරුන්ගේ විමසීමකට අනුව, ඇය තමා සතු අසිරිමත් ගුණ පවසා ඇත. ** නන්දමාතාව අනාගාමී මගඵල ලබාඇත. බලන්න: EAN:Note: 1520-1528, p.654 මූලාශ්‍ර: අංගු.නි: (4 ): 7 නිපාත: 7.1.5.10 නන්දමාතු සූත්‍රය, පි. 39,EAN: 7: 53.10 Nandamatha, p.385.
▼ සැදැහැවත් උපාසිකාවකට එකම දියණියක් සිටි නම් ඇය, කුජ්ජුත්තරා උපාසිකාව හා නන්ද මාතාව බඳු බුදුන් වහන්සේගේ අග්‍ර උපාසිකාවන් ලෙසින් ජිවත්වෙවා යයි පැතීම සුදුසු බව බුදුන් වහන්සේ වදාළහ. බලන්න: එකම පුත්‍රයා හා එකම දියණිය.
මූලාශ්‍ර:සංයු.නි: ( 2): නිදානවග්ග:ලාභසත්කාර සංයුත්ත: 3.3.3. එකපුත්ත සූත්‍රය හා 5.3.4 එකධිතු සූත්‍රය, පි.380, ESN:17: Labasakkarasamyutta: 23.3. Only son & 24.4 Only daughter, p. 848.
▼මේ උපාසිකාව, අගසව් දෙනම ඇතුළු සංඝයාට පිරිනැමූ දානය අග්‍රයයි බුදුන් වහන්සේ වදාළහ. බලන්න: සංඝදානය මූලාශ්‍ර: අංගු.නි: (4 ): 6 නිපාත: 6.1.4.7 ඡළාඬගදාන සූත්‍රය, පි. 112, EAN:6: 37.7 Giving, p. 332.
▼ මේ උපාසිකාව හා විසාකා මහා උපාසිකා ඇතුළු උපාසිකාවන් උපෝසථ අටසිලයේ පිහිටි අය බව මෙහි පෙන්වා ඇත. බලන්න: අංගු.නි: (5): 8 නිපාත: සාමඤඤවග්ග  සූත්‍ර, පි.381.
▲උත්තර බ්‍රාහ්මණ මනවක-Uttara Brahamin student: මොහු විදේහ දනව්වෙහි වාසය කළ වයස්ගත ප්‍රසිද්ධ බ්‍රාහ්මණයෙක්වූ බ්‍රාහ්මායු ගේ සිසුවෙකි. වේදය පරිපුර්ණ කරසිටි මේ මානවකයා, බුදුන් වහන්සේ  ගේ දෙතිස් මහා පුරුෂ ලක්ෂණ හා ඉරියව් ගැන දැනගැනීම පිණිස තම ගුරුවරයා ගේ නියමය පිට මාස 7 ක් තිස්සේ, බුදුන් වහන්සේ යන එන තැන් කරා පසුපස ගියහ. බුදුන් වහන්සේ ගැන මහත් ලෙසින් පැහැදුන ඔහු ආපසූ සිය ගුරුවරයා ගේ නිවසට පැමිණ, බුදු ගුණ පැවසු පසු ඒ බ්‍රාහ්මණයා බුදුන් වහන්සේ වැඩසිටින දිසාව බාලා නමස්කාර කලබව මෙහි දැක්වේ. මූලාශ්‍රය: ම.නි: (2) 2.5.1බ්‍රහ්මායු සූත්‍රය, පි.592.
උද
▲උදය මානවක- Udaya manawaka: බලන්න: උපග්‍රන්ථය 1: උදය තෙර.
▲උදේන රජ-King Udena: උදේනි රජ ලෙසින්ද පෙන්වා ඇත. මේ රජු කොසඹෑ නුවර පාලකයාය. පින්ඩොල භාරද්වාජ තෙරුන්, පිරිපුන් බඹසර ජීවිතය ගෙනයාම පිළිබඳව බුදුන් වහන්සේ පෙන්වා දුන් කරුණු ශ්‍රවණය කර, බුදුන් සරණ ගිය බව මෙහි දක්වා ඇත. බලන්න: ESN:note:117, p.1545. සටහන: මෙතුමාගේ බිසව සාමාවතී, බුදුන් වහන්ස්ගේ අග්‍ර උපාසිකාවකි. මූලාශ්‍ර: සංයු.නි: (4): සළායතනසංයුත්ත: ගහපතිවග්ග: භාරද්වාජ සූත්‍රය, පි.254, ESN: Salayathnasamyutta: Householders: 127.4 Bhāradvāja, p. 1278.
උණ
▲ උණ්ණාභ බ්‍රාහ්මණ-Brahmin Uṇṇābha: සැවැත්නුවර වාසි මොහු අනාගාමිය, බුදුන් වහන්සේ කෙරහි අචල ශ්‍රද්ධාව ඇත්තකි. බුදුන් වහන්සේ ඔහුගේ ගුණ මෙසේ වදාළහ:
“උණ්ණාභ බ්‍රාහ්මණහට තථාගතයන් කෙරෙහි ඇති ශ්‍රද්ධාව ස්ථිරව, ගැඹුරුව පිහිටා ඇත...වෙනත් ශ්‍රමණ බ්‍රාහමණ හෝ දෙවියෙකුට... එය වෙනස් කලනොහැකිය. මේ සමයේදී ඔහු මියයන්නේ නම්, නැවත මේ ලොවට පැමිණීමට හේතුවන සංයෝජන ඔහුට නොමැත”. සටහන: අටුවාවට අනුව ඔහු ‘ජානඅනාගාමිය’- (jhāna non returner). බලන්න: ESN: note: 229, p.2415, ජානඅනාගාමී.
මූලාශ්‍ර: සංයු.නි: (5-1): මහාවග්ග: ඉන්ද්‍රියසංයුත්ත: 4.5.2 උණ්ණාභ බ්‍රාහ්මණ සූත්‍රය, පි.412,ESN:48:Indriyasamyutta: 42.2. Brahmin Uṇṇābha, p.1973.
උප
▲ උපාලිගහපති- Upāli householder: මොහු නාලන්දා නුවර ප්‍රසිද්ධ, ධනවත් ගහපතියෙකි. පෙර කාලයේ නිගණ්ඨනාථ පුත්‍රගේ ශ්‍රාවකයෙකි.  නිගණ්ඨනාථ පුත්‍ර ඔහුට බුදුන් වහන්සේ හා විවාදයට ගොස් උන්වහන්සේ පැරදවීමට උපදෙස් දුනි. බුදුන් වහන්සේ හමුවී, උන්වහන්සේගේ ශ්‍රේෂ්ඨබව දැක, විශ්වාසය ඇතිකර බුදුන් සරණ ගියහ. බුදු ගුණ කවි මාලාවකින් ගායනා කර ඇත. මූලාශ්‍රය: ම.නි: උපාලි සූත්‍රය.  සටහන :සංයු.නි: (4): සළායතනවග්ග: වේදනාසංයුත්ත:ගහපතිවග්ග: 1.13.3 නාලන්දා සූත්‍රයේදී, බුදුන් වහන්සේ, උපාලි ගහපති හට පිරිනිවීම ගැන කරුණු දේශනා කර ඇත.
එ
එස
▲ ඒසුකාරී බ්‍රාහ්මණ- Esukari Brahmin: සැවැත්නුවර වැසි මේ බ්‍රාහ්මණයා, බුදුන් වහන්සේ දේශනා කළ මේ සූත්‍රය අසා පැහැදී බුදුන් සරණ ගියහ. මූලාශ්‍රය:ම.නි: (2) 2.5.6 ඒසුකාරීසූත්‍රය, පි.684.
ක
කක
▲ කකුධ උපාසක-Kakuda Upasaka: ඤාතගමේ විසු මේ උපාසක, අනාගාමිව, සුද්ධාවාසයක ඕපපාතික උපත ලැබූ බව මෙහි දක්වා ඇත. මූලාශ්‍රය:සංයු.නි: (5-2) මහාවග්ග: සෝතාපත්තිසංයුත්ත:11.1.8 හා 11.1.9,11.1.10  ගිඤ්ජකාවස්ථ සූත්‍ර, පි.184.
කජ
▲ කුජ්ජුත්තරා උපාසිකා- Khujjuttarā Upasika: බහුශ්‍රැත උපාසිකාවන් අතරෙන් මෙතුමිය අග්‍රයයි බුදුන් වහන්සේ වදාළහ. බුදුන් වහන්සේ දෙසු දහම සිහියේ දරාගෙන විත්, උදේනි -උදේන රජුගේ බිසවවූ සාමාවතී හා පිරිසට ඉගැන්වූවාය. ඇය ගේ කුදු ස්වභාවය නිසා කුදු උත්තරා- කුජ්ජුත්තරා ලෙසින් හඳුන්වා ඇත. ඛු.නි: ඉතිවුත්තකයේ දක්වාඇත්තේ මෙතුමිය පැවසු බුදුන් වහන්ස්ගේ ඉගැන්වීම්ය. බලන්න: EAN:note:141. p.587, සාමාවතී බිසව, ඉතිවුත්තක. මූලාශ්‍ර: අංගු.නි: (1) 1 නිපාත: එතදග්ග පාළිය, පි. 84, EAN:1:Foremost, p. 44.
▼ සැදැහැවත් උපාසිකාවකට එකම දියණියක් සිටි නම් ඇය, කුජ්ජුත්තරා උපාසිකාව හා නන්ද මාතාව බඳු බුදුන් වහන්සේගේ අග්‍ර උපාසිකාවන් ලෙසින් ජිවත්වෙවා යයි පැතීම සුදුසු බව බුදුන් වහන්සේ වදාළහ. බලන්න: එකම පුත්‍රයා හා එකම දියණිය. මූලාශ්‍ර:සංයු.නි: ( 2): නිදානවග්ග:ලාභසත්කාර සංයුත්ත: 3.3.3. එකපුත්ත සූත්‍රය හා 5.3.4 එකධිතු සූත්‍රය, පි.380, ESN:17: Labasakkarasamyutta: 23.3. Only son & 24.4 Only daughter, p. 848.
▼මේ උපාසිකාව හා විසාකා මහා උපාසිකා ඇතුළු උපාසිකාවන් උපෝසථ අටසීලයේ පිහිටා වාසය කරනබව මෙහි පෙන්වා ඇත. මූලාශ්‍රය: අංගු.නි: (5): 8 නිපාත: සාමඤඤවග්ග  සූත්‍ර, පි.38.
කට
▲ කටිස්සභ උපාසක-Katissabha Upasaka: ඤාතගමේ විසු මේ උපාසක, අනාගාමිව, සුද්ධාවාසයක ඕපපාතික උපත ලැබූ බව මෙහි දක්වා ඇත. මූලාශ්‍රය:සංයු.නි: (5-2) මහාවග්ග: සෝතාපත්තිසංයුත්ත:11.1.8 හා 11.1.9,11.1.10  ගිඤ්ජකාවස්ථ සූත්‍ර, පි.184.
▲ කූට්ටදන්ත බ්‍රාහ්මණ-Brahmin Kutadanta: මගධයේ, ඛානුමත නම් සාරවත් ගමේ වාසය කල කූට්ටදන්ත (කුළුදත්)  බ්‍රාහ්මණයාහට, ඒ ගම සේනිය බිම්බිසාර රජු විසින් තෑගිකල රාජදායාදයක්ය. බුදුන් වහන්සේ බැහැදැක, ඔහු මහා යාගයක් කිරීම පිළිබඳව විමසුහ. අග්‍රතම, උතුම් දැහැමි යාගය නම් ගිහිගෙය හැර බුදුසසුනේ පැවිදිව, යහපත් ලෙසින් බඹසර වාසය සම්පුර්ණ කර දුකින් මිදීම යයි, බුද්ධ දේශනාව අසා, දහම අවබෝධ කර සෝතාපන්න වූ මෙතුමා, බුදුන් සරණ ගිය ගිහි උපාසකයෙක්විය. මූලාශ්‍ර: දීඝ:නි: (1): 5 කූටදන්ත සූත්‍රය, පි.264, EDN:5: Kūṭtadanta Sutta,p.113.
කත
▲ කාතියානි උපාසිකාව - Kātiyānī upasika:  තෙරුවන් කෙරහි අවෙච්චා සහගත ප්‍රසාදය ඇති උපාසිකාවන් අතරෙන් මෙතුමිය අග්‍රය. කුරරඝර කාලි උපසිකාවහේ දහම් මිතුරියකි. ඇය දහම් දේශනාවක් අසන අවස්ථාවේ නිවසට හොරුන් ඇතුල්වී ඇත. ඒ ගැන නොසලකා දහමට ඇලවුන සිතින් යුත් ඇය දැක විස්මයට පත් සොරුන් මෙතුමියගෙන් සමාව ඇයදිය. පසුව ඇය ගේ උපකාර ඇතිව පැවිදිවූ ඔවුන් අරහත් බව ලබා ගත්හ. බලන්න: EAN:note: 146, p.587. මූලාශ්‍ර: අංගු.නි: (1 ) 1 නිපාත: එතදග්ග පාළිය, පි. 84, EAN:1:Foremost, p. 44.
කණ	
▲ කාණා උපාසිකාව- Kana Upasika
මේ උපාසිකාව හා විසාකා මහා උපාසිකා ඇතුළු උපාසිකාවන් උපෝසථ අටසීලයේ පිහිටා වාසය කරන බව මෙහි පෙන්වා ඇත.
 මූලාශ්‍රය: අංගු.නි: (5): 8 නිපාත: සාමඤඤවග්ග සූත්‍ර, පි.381.
▲ කාණාය මාතා උපාසිකාව- Kanamatha Upasika: මේ උපාසිකාව හා විසාකා මහා උපාසිකා ඇතුළු උපාසිකාවන් උපෝසථ අටසීලයේ පිහිටා වාසය කරන බව මෙහි පෙන්වා ඇත.  මූලාශ්‍රය: අංගු.නි: (5): 8 නිපාත: සාමඤඤවග්ග සූත්‍ර, පි.381.
▲ කුණ්ඩලිය පරිබ්‍රාජක- Kundalia paribrajaka:  සාකේත නුවර විසු මොහු බුදුන් වහන්සේ, සප්තබොජ්ඣංග වඩා විජ්ජා විමුත්තිය ලබාගන්නා අන්දම වදාළවිට, දහම අවබෝධවී, බුදුන්සරණ ගිය බව මෙහි දක්වා ඇත. මූලාශ්‍රය: සංයු.නි: (5-1) මහාවග්ග:බොජ්ඣංගසංයුත්ත: 2.1.6 කුණ්ඩලිය සූත්‍රය, පි.182.
▲ කප්ප මානවක-Kappa manawaka: බලන්න: උපග්‍රන්ථය1: කප්ප තෙර.
▲ කාපටික භාරද්වාජ බ්‍රාහ්මණ- Kapatika Bharadvaja Brahamin: කොසොල්දනව්වේ, ඔපසාද බමුනුගමේ වාසි මොහු, එහි විසු ප්‍රසිද්ධ බ්‍රාහ්මණ ගුරුවරයෙක් වූ චංකි බ්‍රාහමණ සමග බුදුන් වහන්සේ හමුවීම ගැන මෙහි දක්වා ඇත. සත්‍ය අවබෝධ කරගන්නේ කෙසේද? යයි ඔහු කළ විමසීමක් අනුව බුදුන් වහන්සේ මේ සූත්‍රය දේශනා කර වදාළහ. දහම අවබෝධව සතුටට පැමිණි ඔහු බුදුන් සරණ ගිය උපාසකයෙක්විය. අවසානයේදී ඔහු මෙලෙස බුදුන් වහන්සේට ප්‍රසංසා කර ඇත:
	“භවත්ගෝතමයන් වහන්ස, අපි වනාහි පෙරදී මුඩු ශ්‍රමණයෝ... බඹහුගේ පිටිපයින් උපන් ඔවුන් ධර්මය කෙසේ දන්නේද: යයි සිතුහ. ... ඒකාන්තයෙන්ම මට ශ්‍රමණයන් කෙරෙහි, ...ප්‍රේමය...ප්‍රසාදය... ගෞරවය ...ඇතිවිය...”. සටහන: ක්‍රමාණුකුල ධම්ම පුහුණුව මෙහි විස්තරකර ඇත. මූලාශ්‍රය:ම.නි: (2) 2.5.5 චංකිසූත්‍රය, පි.662.
කර
▲ කුරරඝර වැසි කාලි උපාසිකාව- Kāḷī upasika of Kuraraghara: දහම අනු-ශ්‍රවනයෙන් (hearsay) උපන් ප්‍රසාදය ඇති උපාසිකාවන් අතරෙන් මෙතුමිය අග්‍රය. මහා කච්චායන රහතුන්ගේ දායිකාවකි. අහසේ සැරිසරන යක්ෂයන් දෙදෙනක් ත්‍රිවිධ රත්නයේ ගුණ කථා කරනු අසා සෝතාපන්න වුවාය. බලන්න:EAN:148.note: p.587. මූලාශ්‍ර: අංගු.නි: (1) 1 නිපාත: එතදග්ග පාළිය, පි. 84, EAN:1:Foremost, p. 44.
▼බුදුන් වහන්සේ මාරයාගේ දියණියන් හට වදාළ දේශනාව, මහා කච්චායන තෙරුන්, මෙතුමියට පැහැදිලිකර වදාළහ. බලන්න: මාරයාගේ දියණියෝ. මූලාශ්‍ර: අංගු.නි: (6) 10 නිපාත :10.1.3.6.කාලී සුත්‍රය,පි. 114, EAN:10: The Great Chapter: 26.6 Kali, p. 502.
කල
▲ කාලිංග උපාසක -Kalinga upasaka:ඤාතගමේ විසු මේ උපාසක, අනාගාමිව, සුද්ධාවාසයක ඕපපාතික උපත ලැබූ බව මෙහි දක්වා ඇත. මූලාශ්‍රය:සංයු.නි: (5-2) මහාවග්ග: සෝතාපත්තිසංයුත්ත:11.1.8 හා 11.1.9,11.1.10  ගිඤ්ජකාවස්ථ සූත්‍ර, පි.184.
▲කෝලිය පුත්‍ර පුණ්ණ-Koliyaputhta Punna: කෝලියරටේ වාසය කළ, ගෝව්‍රතය දරන (ගවයෙක් ලෙසින් හැසිරෙන) කෝලිය පුත්‍ර පුණ්ණ, බුදුන් වහන්සේ වදාළ දහම අසා පැහැදී බුදුන් සරණ ගිය බව මෙහි දක්වා ඇත.
මූලාශ්‍ර: ම.නි: (2): 2.1.7 කුක්කුරවතිය සූත්‍රය, පි.100, EMN: 57: Kukkuravatika Sutta, p.466.
කස
▲ කසීභාරද්වාජ බ්‍රාහ්මණ- Brahmin Kasibharadvaja: මගධ දේශයේ ඒකනාළා බමුණු ගමේ වාසි මොහු, බුදුන් වහන්සේ දේශනා කළ මේ සූත්‍රය අසා පැහැදී බුදුන් සරණ ගිය උපාසකයෙක් විය. මූලාශ්‍ර:සංයු.නි: (1) බ්‍රාහමණසංයුත්ත: උපාසකවග්ග: 7.2.1 කසීසූත්‍රය: පි.332, ඛු.නි: සුත්ත නිපාත: උරගවග්ග: 1-4 කසීභාරද්වාජ සූත්‍රය, පි.42.
▲කේවඩ්ඩ ගහපති-Householder Kevadda: නාලන්දා නුවර වාසි මොහු, බුදුන් වහන්සේ සරණගිය උපසකකි. එක් සමයක, මොහු බුදුන් වහන්සේ හමුව, නාලන්දාවේ විශාල ජනකායක් සිටින නිසා ඔවුන් පැහැදවීම පිණිස ඉද්දී  ප්‍රාතිහාර්ය දැක්වීමට ආයාචනා කර ඇත. එම අයැදීම ප්‍රතික්ෂේප කළ බුදුන් වහන්සේ පෙන්වා ඇත්තේ ධර්මය අනුසාසනා කිරීම – අග්‍ර ප්‍රාතිහාර්ය බවය. මූලාශ්‍රය: දීඝ.නි: (1) 11 කේවඩ්ඩ සූත්‍රය, පි.499.
ඛ
ඛම	
▲ඛේමා උපාසිකාව- Khema Upasika: මේ උපාසිකාව හා විසාකා මහා උපාසිකා ඇතුළු උපාසිකාවන් උපෝසථ අටසීලයේ පිහිටා ඇතිඅය ය. මූලාශ්‍රය: අංගු.නි: (5): 8 නිපාත: සාමඤඤවග්ග සූත්‍ර, පි.381.
▲ ඛෝමදුස්ස බමුණෝ-Khomadussa Brahmins: බුදුන් වහන්සේ ශාක්‍ය ජනපදයේ ඛෝමදුස්ස ගමට වැඩි අවස්ථවේ, සභාවක (රැස්වීමක) සිටි ඒ ගම්වාසීන් නින්දිත මුඩු මහණහු කවරහුද, කවර කෙනක් සභාධර්මය  දන්නේද යයි බුදුන් වහන්සේට නින්දා කළහ. ඒ අවස්ථාවේදී බුදුන් වහන්සේ මෙසේ වදාළහ:
“යම් තැනක සත්පුරුෂයෝ නැද්ද, එහි සභාවක් නැත. කෙනෙක් ධර්මය නො පවසන්නේ නම් ඔහු සත් පුරුෂ නොවේ. රාග ද්වේශ මෝහ දුරු කට ධර්මය  පවසන අය සත් පුරුෂ වේ”. ඒ දේශනාව අවබෝධ කරගත් ඛෝමදුස්ස බමුණෝ, බුදුන් සරණ ගිය උපාසකයන් වුහ. මූලාශ්‍රය:සංයු.නි:(1)  බ්‍රාහ්මණසංයුත්ත: 7.2.12 ඛෝමදුස්ස සූත්‍රය, පි.354.
ග
ගධ
▲ ගොධා ශාක්‍ය හා කාලි ගොධා ශාක්‍ය දියණිය- Godha Sakya & Kali Godha: ගොධා ශාක්‍ය හා ඔහුගේ බිරිඳ කාලිගොධා, බුදුන් වහන්සේ වැඩසිටි සමයේ උන්වහන්සේ සරණගිය, කපිලවත්තු පුර විසු ශාක්‍ය පවුලක්ය. බුදුන් වහන්සේගේ අග්‍ර ශ්‍රාවකයන් අතරට ගැනෙන, කාලි ගොධා පුත් භද්දිය තෙරුන් ඔවුන්ගේ පුතාය.
සටහන: කාලි ගොධාව, සෝතාපන්න උතුමියකි. බලන්න: සෝතාපන්න සංයුත්ත: පුඤඤාභිසන්දවග්ග:11.4.9 කාලි ගොධා සූත්‍රය, පි.250. මූලාශ්‍රය: සංයු.නි: (5-2 ): මහාවග්ග: සෝතාපන්නසංයුත්ත:මහානාම වග්ග: 11.3.3 මහානාම සූත්‍රය, පි.210.
ගණ
▲ ගණකමොග්ගල්ලාන බ්‍රාහ්මණ- Brahmin Ganakamoggallana: සැවැත්නුවර වාසි මොහුට, බුදුන් වහන්සේ, සංඝයා ගේ ක්‍රමානුකුල ධ්ම්ම පුහුණුව පිලිබඳ වදාළහ. මෙතුමා, දහම් කරුණු අසා පැහැදී බුදුන් සරණ ගිය බව මෙහි දක්වා ඇත. මූලාශ්‍රය:ම.නි: (3) 3.1.7 ගණකමොග්ගල්ලාන සූත්‍රය, පි.106.
▲ගෝපක මොග්ගලාන බ්‍රාහ්මණ- Brahmin Gopakamoggallana: රජගහනුවර වැසි, බුදුන් සරණ ගිය උපාසකයෙක් වූ මොහුට, ආනන්ද තෙරුන්, බුදුන් වහන්සේගේ සර්වඥතාඥානය පිළිබඳව මෙහිදී විස්තරාත්මකව පෙන්වා දී ඇත. සටහන්: * මේ සූත්‍රය දේශනා කර ඇත්තේ බුදුන්වහන්සේගේ මහා  පරිනිබ්බානයෙන් පසුවය. ** ඒ අවස්ථාවේදී, අජාසත් රජුගේ මහා ඇමති වස්සකාර බ්‍රාහ්මණද එහි පැමිණ බුදුන් වහන්සේගේ ගුණ වනා ඇත. මූලාශ්‍රය:ම.නි: (3) 3.1.8 ගෝපක මොග්ගල්ලාන සූත්‍රය, පි.116.
ඝ
ඝට
▲ ඝොටමුඛ බ්‍රාහ්මණ-Brahmin Ghotamukha: උදෙන තෙරුන්, බරණැස්නුවර, ඛේමිය අඹවනයේ වැඩ වසන සමයේදී, මේ බ්‍රාහ්මණයා, එම තෙරුන් හමුවී, එතුමන් දේශනා කළ මේ සූත්‍රය අසා පැහැදී බුදුන් සරණ ගියබව මෙහි දක්වා ඇත. සටහන්: * මේ සූත්‍රය දේශනා කර ඇත්තේ, බුදුන් වහන්සේගේ මහා පරිනිබ්බානයෙන් පසුවය. ** ධර්මය අසා පැහැදුන මොහු, තෙරුන්ට 500ක් කහවණු පුජාකිරිමට ඉදිරිපත්විය. ‘අපට රන්රිදී පිළිගන්නට කැප නොවේ’ යයි තෙරුන් වදාළහ. ඉන්පසු තෙරුන්ගේ උපදෙස් අනුව ඔහු, පාටලීපුත්‍ර නුවර (පැළලුප් නුවර) සංඝයා පිණිස උපස්ථාන ශාලාවක් ඉදිකරන ලදී. ඒ ශලාව ‘ඝොටමුඛ’ යයි හඳුන්වාඇත.** මොහු අංග දේශයේ වැසියෙකි. මූලාශ්‍රය: ම.නි: (2) 2.5.4 ඝොටමුඛ සූත්‍රය, පි.644.
ඝස	
▲ ඝෝසිත ගහපති- Householder Ghositha: කොසඹෑනුවර වාසි මේ ගහපති, බුදුන් සරණගිය ගිහි උපාසකයෙකි. ආනන්ද තෙරුන්, කොසඹෑනුවර,ඝෝසිතාරාමයෙහි වැඩ වසන සමයේ, මොහුට ධාතුනානත්වය පහදා දීම පිණිස මේ සූත්‍රය වදාළහ. සටහන: කොසඹෑනුවර,ඝෝසිත ආරාමය පුජා කර ඇත්තේ මෙතුමාය. මූලාශ්‍රය: සංයු.නි: (4) සළායතනවග්ග: වේදනාසංයුත්ත:1.13.6 ඝෝසිත සූත්‍රය, පි.260
ච
චත
▲ චිත්ත ගහපති මචඡිකාසණ්ඩයේ -householder Citta of Macchikāsaṇḍa: මචඡිකාසණ්ඩ පෙදෙසේ වාසය කළ මෙතුමා ගිහි ධර්ම කථිකයන් අතරෙන් අග්‍ර යයි බුදුන් වහන්සේ වදාළ. මචඡිකාසණ්ඩ පෙදෙසේ, අම්බාටකවනය සංඝයාට වාසය කිරීම පිණිස මෙතුමා පුජා කර ඇත. බලන්න:EAN: note: 131, p.587. මූලාශ්‍ර: අංගු.නි: (1 ) 1 නිපාත: එතදග්ග පාළිය, පි. 84, EAN:1:Foremost, p. 44. සටහන: සංයු.නි: (4) සලායතනවග්ග: චිත්ත සංයුත්තයේ, මෙතුමන් ගැන විස්තර දක්වා ඇත.
▼ මෙතුමා කරුණු 6ක් සහිතව, නිවන සාක්ෂාත් කොට ඇතිබව බුදුන් වහන්සේ වදාළහ: 1-3) තිසරණය පිලිබඳ අවෙච්චාසහගත ප්‍රසාදය තිබීම, 4) ආරියශිලය තිබීම 5) ආරිය ඥානය තිබීම 6) ආරිය සේඛ ඵල විමුක්තිය. සටහන්: එම ගුණ ඇති අනිකුත් උපාසකයන් ගැන විස්තර මෙහි දක්වා ඇත. මූලාශ්‍රය: අංගු.නි: (4) 6 නිපාත: සාමඤඤ වග්ග: 6.2.17 – සිට 36 දක්වා  සූත්‍ර, පි.290
චන
▲ චන්ඩ ගාමිණි උපාසක- Chanda Gamini upaaska: සැවැත්නුවර වාසි, ග්‍රාමනායකයෙක් වූ මොහු, බුදුන් වහන්සේ වදාළ මේ සූත්‍රය අසා දහම අවබෝධකර බුදුන් සරණ ගිය උපාසකයෙක් වූහ. මූලාශ්‍රය: සංයු.නි: (4) සළායතනවග්ග:ගාමිණිසංයුත්ත:8.1.1 චන්ඩගාමිණි සූත්‍රය, පි.582.
▲ චන්දනංගලික උපාසක-Chandanangalika upaaska: එක් සමයක පසේනදී කෝසල ඇතුළු රජවරුන් පස් දෙනෙක්, බුදුන් වහන්සේ හමුව, කාමවස්තුන් පිළිබඳව විමසුහ. බුදුන් වහන්සේ වදාළ ධර්මය, එම පිරිසේ සිටි චන්දනංගලික උපාසකයාට අවබෝධවී, ඒතුමා බුදුගුණ වර්ණනා කිරිමද, ඔහු ගැන   ප්‍රසාදයට පත්, රජවරු පස්දෙනා, ඔහුට උතුරු සළු 5ක් දීම, ඒ උපාසක, එම උතුරුසළු බුදුන් වහන්සේට පුජාකිරිම මෙහි විස්තර කර ඇත.
“සුවඳ ඇති රත් පියුම අලුයම පිපුනේ යම්සේ පහනොවූ සුවඳ ඇත්තේද, එලෙසින්, අහසෙහි බබලන් හිරුමෙන් විරාජමානවූ බුදුරජානන් වහන්සේ දෙස බලන්න”. මූලාශ්‍රය: සංයු.නි: (1) සගාථවග්ග: කෝසලසංයුත්ත:3.2.2 පංචරාජ සූත්‍රය, පි.174.
▲ චුන්ද කර්මකාර පුත්‍ර-Chunda karmakaraputhta: පාවානුවර වැසි මොහු බුදුන් වහන්සේ ගැන පැහැදීම ඇතිකරගත් ගිහි උපාසකයෙකි. අවසාන චාරිකාවේදී බුදුන් වහන්සේ මොහු විසින් පුජා කළ අඹ වනයේ වැඩසිටියහ, ඔහු විසින් සකස්කර පුජා කරනලද අහාර වැළඳුහ. බුදුන් වහන්සේගේ අවසාන ආහාරය පුජා කිරීම නිසා ඔහු විසින් මහා පුණ්‍ය කම්මයක් කරගෙන ඇතයයි බුදුන් වහන්සේ වදාළහ. බලන්න: දීඝ.නි. මහාපරිනිබ්බාන සූත්‍රය.
▼ බුදුන් වහන්සේ ‘ආරියවිනයේ පිරිසිදුබව’ ගැන වදාළ දේශනාව අසා සතුටට පත් චුන්ද, දිවිහිමියෙන් බුදුසසුනේ උපාසකයෙක් බවට පත්විය. බලන්න: ආරියවිනයේ පිරිසුදුබව.මූලාශ්‍ර: අංගු.නි:(6 ):10 නිපාත, ජානුසොණි වගග,10.4.2.10,චුන්ද සූත්‍රය, පි.508, EAN:10:II, Jāṇussoṇī,176.10, Cunda,p.553.
▼ මෙහිදී බුදුන් වහන්සේ, චුන්දහට, ලෝකයේ සිටින ශ්‍රමණ වර්ග 4 ක් පෙන්වා ඇත: මාර්ග ජින, මාර්ග දේශක, මාර්ග ජීවි, මාර්ග දුෂක. බලන්න: සිව් ශ්‍රමණ.  මූලාශ්‍රය: ඛු.නි:සුත්තනිපාත:උරගවග්ග:1-5 චුන්ද සූත්‍රය, පි.48.
▲ චුන්දී රජකුමරිය හා චුන්ද රාජ කුමාර- Princess Chundi & Prince Chunda: රජහග නුවර විසු මේ දෙදෙනා සහෝදර සහෝදරියන්ය. ඔවුන් තෙරුවන් සරණ ගිය බව මෙහි පෙන්වා ඇත. සටහන: චුන්දී රජකුමරිය හා විසාකා මහා උපාසිකා ඇතුළු උපාසිකාවන් උපෝසථ අටසීලයේ පිහිටි අය බව මෙහි පෙන්වා ඇත. බලන්න: අංගු.නි: (5): 8 නිපාත: සාමඤඤවග්ග සූත්‍ර, පි.381. මූලාශ්‍රය:අංගු.නි: (3) 5 නිපාත: සුමණාවග්ග: 5.1.4.2 චුන්දීසූත්‍රය, පි.76.
ජ
ජත	
▲ ජතුකන්නි මානවක- Jathukanni manawaka:  බලන්න: උපග්‍රන්ථය1: ජතුකන්නි තෙර.
ජන
▲ ජාණුස්සෝනි බ්‍රාහ්මණ-brahmin Jāṇussoṇī: සැවැත්නුවර මහා ධනවතෙක් වූ මොහු බුදුන් වහන්සේ සරණගිය උපසකයෙකි. ම.නි: චූලහත්තිපදෝපම සූත්‍රය දේශනා කර ඇත්තේ මෙතුමාටය.
▼එක්කලක මේ බ්‍රාහ්මණයාට මරණය පිලිබඳ වෙවැනි දිට්ඨියක් විය:
‘මරණයට විෂයවූ සෑම දෙනාම මරණය ගැන බියපත්වේ’. බුදුන් වහන්සේ මෙහිදී පෙන්වා ඇත්තේ: මරණය ගැන බියපත් හා මරණය ගැන බියනැති කොටස් 2 ක් සිටින බවය. අකුසල හැර නොදැමූ පුද්ගලයා මරණය ගැන බියපත්වේ. එහෙත්, අකුසල හැරදැමූ පුද්ගලයා මරණය ගැන බියනොවේ. එම දේශනාව අසා සතුටුවූ මෙතෙම බුදුන් සරණගිය උපාසකයෙක් විය. මුලාශ්‍රය: අංගු.නි: (2): 4 නිපාත: බ්‍රාහ්මණවග්ග:4.4.4. ජාණුස්සෝනි සූත්‍රය, පි.358.
▼ බුදුන් වහන්සේ ආරියවිනයේ පච්චරෝහණි පිලිබඳව මොහුට විස්තර වදාළහ. මූලාශ්‍ර: අංගු.නි: ( 6):10 නිපාත, 10.3.2.7 හා 10.3.2.8 පච්චොරොහණි සූත්‍ර, පි.452, EAN: 10: 119-7 & 120-8, Paccorohaṇī, p.546.
▼මේ සුත්‍රයේ දී බුදුන් වහන්සේ මොහුට ක්‍ෂත්‍රිය, බ්‍රාහ්මණ, ගෘහපති, ස්ත්‍රිය, සොරු හා  ශ්‍රමණ ස්වභාවයන් ගැන කරුණු වදාළහ. මූලාශ්‍රය: අංගු.නි: (4): 6 නිපාත:ධම්මිකවග්ග: 6.1.5.10 ඛත්තිය සූත්‍රය, පි.154. සටහන්: * මෙහිදී, මේ බ්‍රාහ්මණයාගේ ගිහිජිවිතයේ සම්පත් ආදිය දක්වා ඇත. සංයු.නි: ( 5-1) මග්ගසංයුත්ත: 1.1.5 බ්‍රාහ්මණ සූත්‍රය, පි. 36.** මේ බ්‍රහ්මණයා, බුදුන් වහන්සේගෙන් දිට්ඨි පිලිබඳ විමසීම:සංයු.නි: (2)  නිදානවග්ග: අභිසමයසංයුත්ත: 1.5.7 ජානුස්සෝනිසූත්‍රය,පි.140.
ජම
▲ජම්බූඛාදක පරිබ්‍රාජක-wanderer Jambukh̄daka: මොහු සැරියුත් තෙරුන්ගේ බැණාය, මගධයේ නාලක ගමේ වාසය කරඇත. ගැඹුරු දහම පිලිබඳ (නිවන ආදී), මොහු ඇසු ප්‍රශ්න හා ඒ ගැන සැරියුත් තෙරුන් වදාළ පිළිතුරු පිළිබඳව බලන්න: සංයු.නි: (4): සළායතනවග්ග: ජම්බූඛාදක සංයුත්ත සූත්‍ර, පි.500.
ජව
▲ ජිවක කෝමාරභච්ච-Jīvaka Komārabhacca: පුද්ගලික ප්‍රසාදයෙන් සමන්විත  (බුදුන්වහන්සේ ගැන ඇති ප්‍රසාදය)ගිහි උපාසකයන්  අතරෙන් ජිවක කොමාරභච්ච අග්‍ර බව බුදුන් වහන්සේ වදාළහ. මෙතුමා සෝතාපන්නය. බලන්න:EAN, note no. 137p.587. මූලාශ්‍ර: අංගු.නි: (1) 1 නිපාත: එතදග්ග පාළිය, පි. 84, EAN:1:Foremost, p. 44.
 ▼රජගහ නුවර පුරඅඟනවූ සාලවතී (පෙර සාලවති කුමරිය) පුතකු වැදු පසු සේවිකාවක් අත ඒ දරුවා යවා කසල ගොඩක තැබුවාය.  රජමැදුරට යන අභය රාජකුමාරයා ඒ දරුවා දැක ඔහු රජ මාලිගෙහි පෝෂණය කිරීමට යැවිය. ජිවත් වේය යන අරුතින් “ජිවක” ද අභය කුමරුන් විසින් පෝෂණය කරනලද හෙයින් “කොමාරභච්ච” යයි නම් කළහ. තරුණ වයසට පැමිණි ඔහු තක්සිලාවට ගොස් එහි වෛද්‍ය අදුරුගෙන් ශිල්ප ඉගෙන ගත්හ. වෙදකමෙහි දක්ෂවූ ජිවක බිම්බිසාර රජුගේ හා බුදුන් ප්‍රමුඛ සංඝයාගේ වෛද්‍යවරයා වුහ. මූලාශ්‍රය: වින.පි: මහාවග්ග පාලිය 2: 8 චීවරකන්ධය: පි.168.
▼මේ සූත්‍රයේදී බුදුන් වහන්සේ ජිවකට, උපාසක ගුණ විස්තර කර ඇත. මූලාශ්‍රය: අංගු.නි: (5): 8 නිපාත:ගහපතිවග්ග:8.1.3.6 ජිවකසූත්‍රය, පි.144.
▼ජිවක, බුදුන් වහන්සේගෙන්, සංගයා මස් අනුභව කිරීම් ගැන විමසු අවස්ථාවේදී, බුදුන් වහන්සේ ඒ ගැන කළ පැහැදිලිකිරීම මෙහි විස්තරාත්මකව පෙන්වා ඇත. මූලාශ්‍රය: ම.නි: (2): 2.1.5 ජිවක සූත්‍රය, පි.70.
▼ මෙතුමා කරුණු 6ක් සහිතව, නිවන සාක්ෂාත් කොට ඇතිබව බුදුන් වහන්සේ වදාළහ: 1-3) තිසරණය පිලිබඳ අවෙච්චාසහගත ප්‍රසාදය තිබීම, 4) ආරියශිලය තිබීම 5) ආරිය ඥානය තිබීම 6) ආරිය සේඛ ඵල විමුක්තිය. සටහන්: එම ගුණ ඇති අනිකුත් උපාසකයන් ගැන විස්තර මෙහි දක්වා ඇත. මූලාශ්‍රය: අංගු.නි: (4) 6 නිපාත: සාමඤඤ වග්ග: 6.2.17 – සිට 36 දක්වා  සූත්‍ර, පි.290
ත
තට	
▲ තුට්ට උපාසක-Thutta Upasaka: ඤාතගමේ විසු මේ උපාසක, අනාගාමිව, සුද්ධාවාසයක ඕපපාතික උපත ලැබූ බව මෙහි දක්වා ඇත.
මූලාශ්‍රය:සංයු.නි: (5-2) මහාවග්ග: සෝතාපත්තිසංයුත්ත:11.1.8 හා 11.1.9,11.1.10  ගිඤ්ජකාවස්ථ සූත්‍ර, පි.184.
තද
▲ තොදෙය්ය මානවක-Todeyiya manawaka	: බලන්න: උපග්‍රන්ථය 1:  තොදෙය්ය තෙර.
තප
▲ තපුස්ස ගහපති-Householder Thapussa: මේ උපාසකතැන, දහම් කරුණු 6ක් සහිතව, නිවන ප්‍රත්‍යක්ෂ කරගෙන ඇතිබව බුදුන් වහන්සේ වදාළහ. 1-3) බුද්ධ ධම්ම හා සංඝ කෙරේ අවෙච්චාසහගත ප්‍රසාදය 4) ආරිය ශිලය තිබීම5) ආරිය ප්‍රත්‍යවෙක්ෂා නුවණ තිබීම 6) ආරිය සේඛඵල විමුත්තිය. මූලාශ්‍රය: අංගු.නි: (4) 6 නිපාත: සාමඤඤවග්ග: 6.2.16 තපුස්ස සූත්‍රය, පි.290. සටහන: පැවිද්ද- නෙක්කම්ම්ය පිලිබඳ බුදුන් වහන්සේ මෙතුමාට වදාළහ. බලන්න: අංගු.නි: (5) 9 නිපාත: 9.1.4.10 තපුස්ස ගහපති සූත්‍රය, පි.534
▲ තපස්සු හා භල්ලුක සොහොයුරෝ- Thapassu & Balluka Brothers: පළමුව බුදුන් හා දහම් සරණ ගිය උපාසකයන් අතර මේ දෙදනා අග්‍ර බව බුදුන් වහන්සේ වදාළහ. ඒ අවස්ථාවේ සංඝරත්නය ස්ථාපිත කර නොමැති නිසා ඔවුන් ද්විරත්නය සරණ ගියහ. බුද්ධත්වය ලැබූ බුදුන් වහන්සේට, ප්‍රථම දානය පිලිගැන්වුවේ මේ සොහොයුරන් දෙදෙනාය. බලන්න: EAN: note: 129, p.587 මූලාශ්‍ර: අංගු.නි: (1) 1 නිපාත: එතදග්ග පාළිය, පි. 84, EAN:1:Foremost, p. 44.
▼ තපස්සු හා භල්ලුක යන වෙළඳ දෙබෑයෝ  උක්කලා ජනපදයේ සිට සංචාරය කරමින්, බුදුන් වහන්සේ බුද්ධත්වය ලබා සිටි ස්ථනය අසලට පැමිණියහ. ඒ අවස්ථාවේදී පෙර භවයක ඔවුන්ගේ ඥාති දේවතාවක් ඔවුන්ට මෙසේ පැවසුහ:
	“නිදුකානෙනි, භාග්‍යවතුන් වහන්සේ අභිසම්බෝධියට පැමිණ කිරිපලුරුක්මුල වැඩ වසන සේක, යන්න, එතුමන්වහන්සේට අත්සුණු හා මිපිඬු පුජාකරන්න, එය ඔබට බොහෝ කලක් මුළුල්ලේ හිත පිණිස සැප පිණිස වන්නේය”. සටහන්: * එම දානය පිරිනමන අවස්ථවේ එය ගැනීමට බුදුන් වහන්සේට පාත්‍රයක් නොතිබු නිසා සතරවරම් රජදරුවන් පාත්‍ර පිළිගැන්වූ බව මෙහි දක්වා ඇත. ** අටුවාවට අනුව බුදුන් වහන්සේ මේ දෙසොහෝයුරන්ට, කේශ ධාතුවක් පිළිගැන්වූහ. බුරුමයේ (මියන්මාරයේ) ස්වේතගොන් (රන්විහාරය) විහාරයේ එම කේශධාතුව තැන්පත් කර ඇතයි යයි එරට බෞද්ධයන් විස්වාසකරති. මූලාශ්‍රය: වින.පි:මහාවග්ග පාලිය 1: රාජායතනකථාව, පි.86.
තම
▲තීම්බරුක පරිබ්‍රාජක-Thimbaruka paribrajaka: සැවැත්නුවර වාසි මොහු බුදුන් වහන්සේ වදාළ දහම අසා පැහැදී බුදුන් සරණ ගිය බව මෙහි දැක්වේ.
මූලාශ්‍රය:සංයු.නි: (2) නිදානවග්ග: අභිසමයසංයුත්ත: 1.2.8 තීම්බරුක සූත්‍රය, පි.58.
තව
▲ තවකන්ණික ගහපති- Householder Thavakannika:  මෙතුමා කරුණු 6ක් සහිතව, නිවන සාක්ෂාත් කොට ඇතිබව බුදුන් වහන්සේ වදාළහ: 1-3) තිසරණය පිලිබඳ අවෙච්චාසහගත ප්‍රසාදය තිබීම, 4) ආරියශිලය තිබීම 5) ආරිය ඥානය තිබීම 6) ආරිය සේඛ ඵල විමුක්තිය. සටහන්: එම ගුණ ඇති අනිකුත් උපාසකයන් ගැන විස්තර මෙහි දක්වා ඇත. මූලාශ්‍රය: අංගු.නි: (4) 6 නිපාත: සාමඤඤ වග්ග: 6.2.17 – සිට 36 දක්වා  සූත්‍ර, පි.290.
තස	
▲ තිස්සා උපාසිකාව- Tissa Upasika: මේ උපාසිකාව හා විසාකා මහා උපාසිකා ඇතුළු උපාසිකාවන් උපෝසථ අටසීලයේ පිහිටි අය බව මෙහි පෙන්වා ඇත. බලන්න: අංගු.නි: (5): 8 නිපාත: සාමඤඤවග්ග  සූත්‍ර, පි.381.	
▲ තිස්ස මාතා උපාසිකා- Tissamatha Upasika: මේ උපාසිකාව හා විසාකා මහා උපාසිකා ඇතුළු උපාසිකාවන් උපෝසථ අටසීලයේ පිහිටි අය බව මෙහි පෙන්වා ඇත. බලන්න: අංගු.නි: (5): 8 නිපාත: සාමඤඤවග්ග  සූත්‍ර, පි.381.
ද
දඝ
▲ දීඝජානු කෝලිය පුත්‍ර - Dighajaanu Koliya putta: දීඝජානු කෝලිය පුත්‍ර -ව්‍යග්ඝපජ්ජ ලෙසින්ද හඳුන්වා ඇත, කෝලියදේශයේ, කක්කරපත්ත නියම්ගමේ වැසියෙකි. මොහු හා පවුලේ සැමදෙන බුදුන් වහන්සේ සරණ ගිය පිරිසකි. බුදුන් වහන්සේ, ඔහුගේ ඉල්ලීමක් මත, මෙලොව හා පරලොව සුවය පිණිස දැහැමි ගිහිජිවිතය ගතකලයුතු ආකාරය මෙහි විස්තර කර ඇත. මූලාශ්‍රය: අංගු.නි: (5): 8 නිපාත: ගෝතමීවග්ග: 8.2.6.4 ව්‍යග්ඝපජ්ජ සූත්‍රය, පි.256.
▲ දීඝනක පරිබ්‍රාජක-Diganaka paribrajaka: රජගහනුවර වාසි, මොහු දැරූ වාදය හා බුදුන් වහන්සේ ඒ පිළිබඳව දහම් කරුණු විස්තර කිරීම මෙහි දක්වා ඇත. එම සූත්‍ර දේශනාව අවසානයේ මෙතුමා සෝතාපන්නබව- ධම්මචක්ඛු ලැබුවේය. සටහන: මෙතුමා සැරියුත් මහා තෙරුන්ගේ ඥාතියෙකි, මේ සූත්‍ර දේශනාව අසා, මහා තෙරුන් අරහත්වය ලැබුහ. මුලාශ්‍රය: ම.නි: (2) 2.3.4 දීඝනඛ සූත්‍රය, පි.296.
▲ දීඝාවූ උපාසක-Dīghāvu upasaka: රජගහනුවර විසු ජෝතික ගහපතිගේ පුත් වූ දීඝාවූ උපාසක ගේ මරණාසන්න අවස්ථාවේ මේ සූත්‍රය බුදුන් වහන්සේ ඔහුට දේශනා කර ඇත. ඔහු බුදුන් සරණ ගිය සෝතාපන්න ගිහියෙකි. අනාගාමීව මියගොස් සුද්දාවාසයක පහළවීය. ඔහු ගැන බුදුන් වහන්සේ මෙසේ වදාළහ:
	“...මහණෙනි, දීඝාවූ උවසු තෙමේ පණ්ඩිතයෙක්ය, ධම්මානුකූලව පුහුණුව ගෙනගියහ. දහම දත් නිසා මා වෙහෙසට පත් නොකළේය. පංච ඔරම්භාගිය සංයෝජන ක්‍ෂය කිරීමෙන් ඔපපාතිකවූ ඔහු ඒ ලොවදී පිරිනිවන් පාන්නේය (අරහත්වය ලබා), නැවත මොලොවට ඔහුගේ පැමිණීමක් නැත.” මූලාශ්‍ර:සංයු.නි: (5-1) වග්ග:සොතාපත්ති සංයුත්ත: 11.1.3 දීඝාවූ උපාසක සූත්‍රය. පි. 164, ESN:55:  Sotapattisamyutta: 3.3 Dīghāvu, p, 2185.
දන
▲ ද්‍රෝන බ්‍රාහමණ- Brahmin Doṇa: බුදුන් වහන්සේ උක්කට්ඨා හා සෙතව්‍යා දෙනුවර අතර චාරිකාවක යෙදිසිටින අවස්ථවේ එතුමන්ගේ පිය සටහන් දැක විමතියට පත්වූ මේ බ්‍රාහ්මණයා, බුදුන් වහන්සේ දෙවියෙක්ද...ගාන්ධර්-වයෙක් ද ආදී ලෙසින් උන්වහන්සේ කවරෙක්ද යයි විමසුහ. බුදුන් වහන්සේ මෙසේ වදාළහ:
“බමුණ, යම්සේ නෙලුම් මලක් දියේ ඉපදි, වැඩි, දියෙන් බැහැරව පැනනැගී සිටිද, ඒ පරිද්දෙන් මම ලොවේ උපත ලබා...හැදීවැඩි, ලොව මැඩගෙන, ලෝකයෙන් බැහැරව වෙසෙමි, මා බුදුන් යයි දැනගන්න”. බලන්න: බුදුන් වහන්සේ. මූලාශ්‍රය:අංගු.නි: (2) 4 නිපාත: 4.1.4.6 ද්‍රෝනලෝක සූත්‍රය, පි.98.
▼ බ්‍රාහ්මණයන් පිළිබඳව බුදුන් වහන්සේ දෙසු දහම් කරුණු ගැන පැහැදී, මොහු බුදුන් සරණ ගිය බව මෙහි පෙන්වා ඇත. මූලාශ්‍රය: අංගු.නි: (3) 5 නිපාත:සොනවග්ග: 5.4.5.2 ද්‍රෝන සූත්‍රය, පි.386. සටහන: මහා පරිනිබ්බානයෙන් පසුව, බුදුන් වහන්සේගේ ධාතු, සාමකාමිව බෙදාදීමට ඉදිරිපත් වුවේ මේ බ්‍රාහ්මණයාය. බලන්න: දීඝ.නි: මහාපරිනිබ්බාන සූත්‍රය.
දර
▲ දාරුකම්මික ගහපති- Householder Darukammika: නාදික ගම්වාසි මොහු හා පවූලේ  උදවිය සංඝයාට නිතර දානය පිරිනමති. දානය පිරිනැමීමට සුදුසු සංඝයා තෝරාගන්නේ කෙසේද යයි බුදුන් වහන්සේ මෙහිදී මොහුට උපදෙස් වදාළහ. මූලාශ්‍ර: අංගු.නි: (4 ): 6  නිපාත: මහාවග්ග:6.2.1.5 දාරුකම්මික සූත්‍රය,පි.194.
දව
▲ දෙවහිත බමුණා- Brahmin Devahitha: එක් සමයක බුදුන් වහන්සේ ආබධව සිටි අවස්ථවේ උන්වහන්සේ සුවපත් කිරීම පිණිස උණුදිය හා සකුරු පුජා කල මෙතෙම,කවරෙකුහට දීම මහත් ඵලවේද යයි බුදුන් වහන්සේගෙන් විමසුහ. බුදුන් වහන්සේ මෙසේ වදාළහ:
“පෙරජාති දන්නා, ස්වර්ගය හා අපාය දකින, යළිඋපත ක්‍ෂය කළ, අවසාන නුවණ ලැබූ මුණිවරයාට, කෙනෙක්, යහපත් ලෙසින් දිය යුතුය, ඒමගින් මහා ඵල ලැබේ...”
දහම අවබෝධකරගත් ඒ බමුණා බුදුන් සරණගිය උපාසකයෙක් විය.
මූලාශ්‍රය:සංයු.නි: බ්‍රාහ්මණසංයුත්ත:7.2.3 දෙවහිත සූත්‍රය, පි.338.
ධ
ධත
▲ ධොතක මානවක-Dhothaka manawaka: බලන්න: උපග්‍රන්ථය 1: ධොතක තෙර.
ධන
▲ ධනිය ගොපල්ලා-Dhaniya cowherd: උපධි නොමැතිවීමේ සුවය පිළිබඳව බුදුන් වහන්සේ දේශනා කොට වදාළ මේ සූත්‍රය අසා පැහැදුන මොහු තම බිරිඳ සමග බුදුන් සරණගිය බව මෙහි විස්තර කර ඇත. මූලාශ්‍රය: ඛු.නි: සුත්තනිපාත: 1-2 ධනිය සූත්‍රය, පි.28.
▲ධනංන්ජානි උපාසිකාව- Dhānañjānī Upasika: කෝසල ජනපදයේ, මණ්ඩලකප්ප යෙහි වාසය කල බ්‍රාහ්මණ කාන්තාවක් වූ මෙතුමිය ත්‍රිවිධ රත්නය සරණ ගිය, සෝතාපන්න උපාසිකාවකි. තමා සැමියාගේ සොහොයුරා වන සංගාරව භද්‍රමුඛ බ්‍රාහ්මණයාට බුදුන් සරණ යැමට මෙතුමිය උපකාර කලබව, මෙහි දැක්වේ. බලන්න:EMN: note: 917, p.1148. මූලාශ්‍ර: ම.නි: (2): 2.5.10 සංගාරව  සූත්‍රය, පි.752, EMN: 100: Sangārava, p.744.
▲ධනඤජානි බ්‍රාහ්මණ- Dananjani Brahamin: රජගහනුවර වැසි ධනවත් බ්‍රාහ්මණයෙක්වූ මොහු, බුදුන් සරණ ගිය ගිහියෙකි. ඔහුගේ ජිවිතයේ අවසාන අවස්ථාවේදී, සැරියුත් මහා තෙරුන් වදාළ සතර බ්‍රහ්මවිහාර දේශනය අසා පැහැදී, බ්‍රහ්මලෝකයේ යළි උපත ලැබීම මෙහි විස්තරාත්මකව දක්වා ඇත. මූලාශ්‍රය: ම.නි: (2): 2.5.7 ධනඤජානි සූත්‍රය, පි.696.
▲ධනංජනී බැමිණිය- Brahmini Dhananjani: බුදුන් වහන්සේ පිලිබඳ සැදැහැ ඇතිකරගත් මේ උපාසිකාව නිසා ඇයගේ සැමියා, පැවිදිව අරහත්වය ලැබූ බව මෙහි දක්වා ඇත: බලන්න:  භාරද්වාජ ග්‍රෝත්‍රික තෙර. මූලාශ්‍රය: සංයු.නි: (1) සගාථවග්ග: බ්‍රාහ්මණසංයුත්ත: 7.1.1 ධනඤජානි සූත්‍රය, පි.312.
ධම
▲ ධම්මික උපාසක- Dhammika upasaka: බුදුන් සරණ ගිය මේ උපාසක හා ඔහුගේ 500 ක් පිරිසට, බුදුන් වහන්සේ ධම්මානුකූල ජීවිතය ගතකිරීම ගැන කරුණු වදාළහ. මූලාශ්‍රය:ඛු.නි: සුත්තනිපාත: චූලවග්ග: 2-14 ධම්මික සූත්‍රය, පි.132.
▲ ධම්මදින්න උපාසක-Dhammadinna upasaka: බරණැස්නුවර විසු බුදුන් සරණ ගිය සෝතාපන්නබව ලැබූ ගිහි ශ්‍රාවකකි. ඔහුට 500ක් පමණ බුදුන් සරණ ගිය කණ්ඩායමක් සිටි බව මෙහි දක්වා ඇත. මූලාශ්‍රය: සංයු.නි: (5-2): මහාවග්ග: සෝතාපත්තිසංයුත්ත: 11.6.3 ධම්මදින්න සූත්‍රය, පි.268.
න
නක
▲ නකුල පිතා හා නකුල මාතා- Nakulapitā & Nakulamatā: නකුල පිතා තෙරුවන් කෙරේ විශ්වාසය ඇති අය අතුරින් අග්‍රතම උපාසකය, තෙරුවන් කෙරෙහි විස්වාස කථා ඇති අය අතරෙන් අග්‍ර නකුලමාතා උපාසිකාවය. මේ දෙපොල, තෙරුවන් සරණ ගිය ගිහියන්ය. අටුවාවට අනුව, පෙරජාති 500 කදී පමණ ඔවුන්, බුදුන් වහන්සේගේ දෙමාපියන් වුහ. මේ භවයේදී, පෙර ජාති පුරුද්ද නිසා බුදුන් වහන්සේ දුටු සැනයෙන්ම, පුතා යයි අමතා ඇත. බලන්න: EAN: note:138 p. 587. මූලාශ්‍ර: අංගු.නි: (1) 1 නිපාත: එතදග්ග පාළිය, පි. 84, EAN:1: Foremost, p. 44.
▼ බුදුන් වහන්සේ, මේ උපාසකහට, පිරිනිවන පිළිබඳව කරුණු විස්තර කිරීම මෙහි දක්වා ඇත.  බලන්න: සංයු.නි: (4): සළායතනසංයුත්ත: ගහපතිවග්ග: 1.13.8 නකුලපිතු සූත්‍රය, පි.264.
▼ සැරියුත් තේරුන්, මේ උපාසකහට සිත ගිලන් නොකර ගෙන සිටීමේ ක්‍රමවේදය වදාළහ. බලන්න: සංයු.නි: (3): ඛන්ධ වග්ග, 1.1.1.1. නකුල පිතු සූත්‍රය, පි 30, ESN:22: Khandasamyutta: 1.1 nakulapita, p. 1007.
▼ මෙතුමා කරුණු 6ක් සහිතව, නිවන සාක්ෂාත් කොට ඇතිබව බුදුන් වහන්සේ වදාළහ: 1-3) තිසරණය පිලිබඳ අවෙච්චාසහගත ප්‍රසාදය තිබීම, 4) ආරියශිලය තිබීම 5) ආරිය ඥානය තිබීම 6) ආරිය සේඛ ඵල විමුක්තිය. සටහන්: එම ගුණ ඇති අනිකුත් උපාසකයන් ගැන විස්තර මෙහි දක්වා ඇත. මූලාශ්‍රය: අංගු.නි: (4) 6 නිපාත: සාමඤඤ වග්ග: 6.2.17 – සිට 36 දක්වා  සූත්‍ර, පි.290
▼ නකුල මාතාව හා විසාකා මහා උපාසිකා ඇතුළු උපාසිකාවන් උපෝසථ අටසීලයේ පිහිටි අය බව මෙහි පෙන්වා ඇත. බලන්න: අංගු.නි: (5): 8 නිපාත: සාමඤඤවග්ග  සූත්‍ර, පි.381.
▼බුදුන් වහන්සේ, නකුල මාතාවගේ සිල්වත්බව හා යහපත් බිරිඳක් වීම ගැන ප්‍රසංසා වදාළහ. බලන්න: අංගු.නි: (4) 6 නිපාත: නකුල සූත්‍රය.
▼ සම සැදැහැ ඇතිව, සමසිල්ඇතිව, සමත්‍යාග ඇතිව, සම ප්‍රඥා ඇතිව, සැමියා හා බිරිඳ සම ජිවිත ගත කරන්නේනම් මෙලොවදී එක්ව වාසය කලහැකිය, පරලොවදී එක්ව වාසය කළ හැකිබව බුදුන් වහන්සේ මේ දෙදෙනාට වදාළහ. මූලාශ්‍රය:අංගු.නි: (2) 4 නිපාත: 4.2.1.5 හා 4.2.1.6 සමජිවී සූත්‍ර, පි.138.
▲ නික්ඛ උපාසක-Nikkha upasaka: ඤාතගමේ විසු මේ උපාසක, අනාගාමිව, සුද්ධාවාසයක ඕපපාතික උපත ලැබූ බව මෙහි දක්වා ඇත. මූලාශ්‍රය:සංයු.නි: (5-2) මහාවග්ග: සෝතාපත්තිසංයුත්ත:11.1.8 හා 11.1.9,11.1.10  ගිඤ්ජකාවස්ථ සූත්‍ර, පි.184.
නද
▲ නන්දක ලිච්චවී -Nandaka Lichchavi
විසාලානුවර මහාඇමති නන්දක ලිච්චවී බුදුන් වහන්සේ සරණ ගිය ගිහියෙකි. බුදුන් වහන්සේ ඔහුට සෝතාපන්න ගුණ විස්තර කිරීම මෙහි දක්වා ඇත. මූලාශ්‍රය: සංයු.නි: (5-2) මහාවග්ග: සෝතාපතිවග්ග: 11.3.10 නන්දක සූත්‍රය, පි.238.
▲ නන්දිය පරිබ්‍රාජක-Nandiya paribrajika: බුදුන් වහන්සේ නිවන පිලිබඳ වදාළ දහම් කරුණුවලින් පැහැදුන මොහු, බුදුන් සරණ ගිය උපාසකයෙක් වූ බව මෙහි දක්වා ඇත. මූලාශ්‍රය:සංයු.නි: (5-1) මහාවග්ග: මග්ගසංයුත්ත: 1.1.10 නන්දිය සූත්‍රය, පි. 46.
▲ නන්දිය ශාක්‍ය- Nandiya sakya: කපිලවස්තු නුවර වාසි මෙතුමා බුදුන් සරණ ගිය උපාසකයෙක්ය. බුදුන් වහන්සේ මෙහිදී ඔහුට අනුසති භාවනා ගැන විස්තර වදාළහ. මූලාශ්‍රය: අංගු.නි.(6 )11 නිපාත,අනුසති වගග, 11.2.3,නන්දිය  සුත්‍රය,පි.658,
▼  සෝතාපන්න අරිය ශ්‍රාවක දහමේ ප්‍රමාදනොවන බව වදාළ, බුදුන් වහන්සේ මොහුට සෝතාපන්න ගුණ පෙන්වා ඇත. මූලාශ්‍රය: සංයු.නි: (5-2) මහාවග්ග: සෝතාපත්තිසංයුත්ත: 11.5.7 නන්දිය සූත්‍රය, පි. 262.
▲ නවකම්මික භාරාද්වාජ බමුණා-brahmin Navakammika Bhāradvāja: බුදුන් වහන්සේ එක් සමයක කෝසල දනව්වේ වනලැහැබක වැඩ වසන අවස්ථවේ, ඒ වනයේ දැව කර්-මාන්තයේ නිරතවූ නවකම්මික භාරාද්වාජ බමුණා බුදුන් වහන්සේ දැක උන්වහන්සේ වෙත එළඹ මෙසේ ඇසුවේය:
‘මේ වනයේ හුදකලාවේ, කුමක් ගැන ඔබ සතුටු වෙන්නේද?’ බුදුන් වහන්සේ මෙසේ වදාළහ:
	“මගේ කෙළෙස් වනය මුළුමනින්ම සුන් කර ඇත, මෙහි මට කිරීමට කටයුත්තක් නැත. මම කෙළෙස් කටු, රාගාදී උල්, හැර, අරතිය මුදා හැර දැමීමි. එනිසා, මේ වනයේ හුදකලාව සිත අලවා වෙසමි”.
බුදු වදන්, අවබෝධ කරගත් ඒ බමුණා, බුදුන් සරණ ගිය උපාසකයෙක් විය. මූලාශ්‍රය:සංයු.නි: (1) බ්‍රාහ්මණසංයුත්ත: 7.2.7 නවකම්මික සූත්‍රය, පි.346.
ප
පක
▲ පොක්ඛරසාති බ්‍රාහ්මණ- Brahamin Pokkharasati: කෝසල දනව්වේ, උක්කට්ඨා නුවර වාසි මහාධනවත් බ්‍රාහ්මණකි. බුදුන් වහන්සේ වෙතින් දහම අසා සෝතාපන්න බව ලබා බුදුන් සරණ ගිය ගිහි උපාසකයෙක් විය. මූලාශ්‍රය:දීඝ.නි: (1): 3 අම්බට්ඨ සූත්‍රය පි.166.
පග
▲ පිංගීයානි බ්‍රාහ්මණ - Brahamin pingiyaani: විසාලානුවර (වේසාලිය) විසු මේ බ්‍රාහ්මණයා, බුදුන් වහන්සේ පිලිබඳ ශ්‍රද්ධාව ඇතිව, බුදුගුණ වර්නානා කිරීම මෙහි දක්වා ඇත:
“උදැසන පිබිදී සුවඳැති කොකනද -රත්පියුමක් වැනි, අහසේ බැබලෙන හිරු මෙන් අංගීරස (සිරුරේ රැස් විහිදෙන) බුදුන් වහන්සේ දෙස බලන්න”
සටහන: එම ගාථාව ඇසු 500ක් ලිච්චවී කුමරුන්, ඔහුට 500ක් උතුරුසළු දෙනලදී. ඒ බ්‍රාහ්මණයා, ඒ සළු පෙරලා, බුදුන් වහන්සේට පුජා කළහ. මූලාශ්‍රය: අංගු.නි: (3) 5 නිපාත: 5.4.5.5. පිංගියානි සූත්‍රය, පි.406.
▲පිංගලකොච්ච බ්‍රාහමණ- Brahamin Pingalakochcha: සැවැත්නුවර වාසි මොහුට බුදුන් වහන්සේ, දහමේ සාරය-හරය නම් බඹසර සම්පුර්ණ කර අක්කුප්ප චේතෝ විමුත්තිය ලැබීමය යි පෙන්වා දුන් දේශනය අසා බුදුන් සරණගිය උපාසකයෙක් විය. මූලාශ්‍රය: ම.නි: (1) 1.3.10 චූලසාරොපම සූත්‍රය, පි.498.
පච
▲ පච්චනීකසාත බ්‍රාහ්මණ- Brahamin Pacchanikasatha: සැවත් නුවර විසු මේ බමුණා, බුදුන් වහන්සේ ගේ දහමට විරුද්ධව කතා කිරීමට සිතා ගෙන උන්වහන්සේ වෙත පැමිණ මෙසේ පැවසිය: ‘ශ්‍රමණයෙනි, දහම් දෙසුව මැනව” බුදුන් වහන්සේ මෙසේ වදාළහ:
" එරෙහිව සිටින කෙනෙකුට, සිත කෙලෙසින් බර කෙනෙකුට යහපත් ලෙසින් පවසන උපදෙස් අවබෝධකිරිම දුෂ්කරය. කළහබව මුදා, අරුචිය හැරදමා, සැකය අත්හළ කෙනෙකුට සුභාසිතය අවබෝධ කල හැකිවේ”.
 මේ සූත්‍රයේ වදාළ ධර්මය අසා  පැහැදී බුදුන් සරණගිය උපාසකයෙක් විය. මූලාශ්‍රය: සංයු.නි: (1) සගාථවග්ග: බ්‍රාහ්මණසංයුත්ත: 7.2.6 පච්චනීක සූත්‍රය, පි. 346.
පට
▲පාටලිය ගාමිණි- Pāṭaliya the headman: කෝලිය දනව්වේ, උත්තරක ගම් වාසි මොහු බුදුන් වහන්සේ වදාළ මේ සූත්‍රය අසා දහම අවබෝධ කර බුදුන් සරණ ගියබව මෙහි දක්වා ඇත. මූලාශ්‍රය: සංයු.නි: (4): සළායතනවග්ග: ගාමිණීසංයුත්ත:8.1.13 පාටලිය සූත්‍රය, පි. 636.
▲  පොට්ඨපාද පරිබ්‍රාජක- Pottapada paribrajaka: සැවැත්නුවර වාසි මේ පරිබ්‍රජකයා, බුදුන් වහන්සේ ගේ දහම අසා අවබෝධකර බුදුන් සරණ ගිය උපාසකයෙක් වූ බව මෙහි දක්වා ඇත. මූලාශ්‍රය: දීඝ.නි: (1) 9 පොට්ඨපාද සූත්‍රය, පි. 404.
පත
▲ පොතලිය ගෘහපති- Householder Pothaliya: අංගුත්තරපාන ජනපදයේ, ආපණ නම් නියම් ගමේ ගෘහපතියෙක්වූ මොහු, තමන් සියලු ගිහි කටයුතු හැරදමා ඇතය සිතා සිටි නිසා බුදුන් වහන්සේ ඔහුට ගහපතිය යයි ඇමතීම ගැන අසතුටුවිය. ඉන්පසු බුදුන් වහන්සේ ආරිය විනයේ කටයුතු හැරදැමීම ගැන කරුණු විස්තරකර වදාළහ. බුදුන් වහන්සේ වදාළ දහම අවබෝධ කර බුදුන් සරණ ගිය උපාසකයෙක් වූ බව මෙහි දක්වා ඇත. මූලාශ්‍රය: ම.නි: (2) 2.1.4 පොතලිය සූත්‍රය, පි.54.
▲ පොතලිය පරිබ්‍රාජක- Pothaliya Paribrajaka
බුදුන් වහන්සේ මේ සූත්‍රයේදී වදාළ දහම අවබෝධ කරගත් මොහු, ප්‍රසාදය ඇතිකර, බුදුන් සරණගියහ.
මූලාශ්‍රය: අංගු.නි: (2) 4 නිපාත: 4.2.5.10 පොතලිය සූත්‍රය, පි.212.
පද
▲පදුමා උපාසිකා- Paduma Upasika: මේ උපාසිකාව හා විසාකා මහා උපාසිකා ඇතුළු උපාසිකාවන් උපෝසථ අටසීලයේ පිහිටි අය බව මෙහි පෙන්වා ඇත. බලන්න: අංගු.නි: (5): 8 නිපාත:සාමඤඤවග්ග සූත්‍ර, පි.381.
පය
▲ පයාසි රජතුමා- King Payasi: මොහු අභිසේඛ නොලත් රජෙකි. පසේනදී කෝසල රජු විසින් තෑගි කළ සේතව්‍යා නුවර රජකම් කළහ. පරලොව නැත ආදී වැරදි දිට්ඨියක් දැරූ මොහු, කුමාර කාශ්‍යප තෙරුන් මේ සූත්‍රයේදී වදාළ දහම් කරුණු අසා එම දිට්ඨිය බැහැර කොට, බුදුන් සරණ ගියහ. දුගී මගී ආදීන්ට දානය පිරිනැමීමට කටයුතු කරනලදී. එහෙත්, යහපත් ලෙසින් සකසා දන් නොදුන් නිසා මරණින් මතු චාතුර්මහා රාජකිය දෙව්ලොව පහළවිය. එහදී, ගවම්පති තෙරුන් හමුවී, දානය සකසා දීම, සිය අතින්නම දීමේ යහපත් ආදීනව ගැන මිනිස් ලෝකයට පැවසීමට තෙරුන්ගෙන් ඉල්ලා සිටියහ. සටහන: මේ රජුගේ සේවක උත්තර, සකසා දන්දීම අගය කළහ. ඔහු මරණින් මතු තව්තිසාවේ පහළවිය. මූලාශ්‍රය: දීඝ.නි: (2) 10 පායාසි රාජන්‍ය සූත්‍රය, පි.520.
පර
▲ පුරාණ උපාසක-Purana upasaka: ඉසිදත්ත උපාසක ගේ සහෝදරයාය, සෝතාපන්නවූ උපාසකයෙක් වූ මෙතුමා අපවත්වන අවස්ථාවේ, සකදාගාමී බව ලැබිය. බලන්න: ඉසිදත්ත උපාසක. මූලාශ්‍රය: සංයු.නි: (5-2) මහාවග්ග: සෝතාපත්තිසංයුත්ත: 11.1.6 ථපති සූත්‍රය, පි.170.
▼ මෙතුමා කරුණු 6ක් සහිතව, නිවන සාක්ෂාත් කොට ඇතිබව බුදුන් වහන්සේ වදාළහ: 1-3) තිසරණය පිලිබඳ අවෙච්චාසහගත ප්‍රසාදය තිබීම, 4) ආරියශිලය තිබීම 5) ආරිය ඥානය තිබීම 6) ආරිය සේඛ ඵල විමුක්තිය. සටහන්: එම ගුණ ඇති අනිකුත් උපාසකයන් ගැන විස්තර මෙහි දක්වා ඇත. මූලාශ්‍රය: අංගු.නි: (4) 6 නිපාත: සාමඤඤ වග්ග: 6.2.17 – සිට 36 දක්වා  සූත්‍ර, පි.290.
පල
▲පිලොතික පරිබ්‍රාජක- Pilothika Paribrajaka: ජානුසෝනි බ්‍රාහ්මන විසින් විමසනු ලැබුව, මෙතෙම බුදුන් වහන්සේ කෙරහි තමන් වෙසෙන්ම පැහැදීමට හේතු කරුණු මෙසේ පෙන්වා ඇත:
“...ඇතුන්වෙසෙන වනයට ඇතුළුවන දක්‍ෂ පුරුෂයෙක්, දික්වූ පුළුල්වූ මහා ඇත් පිය සටහනක් දැක...මේ නම් මහා ඇතෙක් යයි නිශ්චයට පැමිණෙන්නේය. එලෙස මම ශ්‍රමණ ගෝතමයන් වෙත ඤාණ පද සතරක් දිටිමි, ඉන්පසු මම භාග්‍යවතුන් වහන්සේ සම්‍යයක්සම්බුද්ධය, උන්වහන්සේගේ ධර්-මය ස්වක්ඛාතය, ශ්‍රාවක සංඝයා සුපටිපන්නය යයි නිෂ්ඨාවට පැමිණියෙමි…”
සටහන: බුදුන් වහන්සේගේ ඥාන පදසතර: 1) බුදුන් වහන්සේ වෙත විවාද පිණිස පැමිණෙන ක්‍ෂත්‍රිය පණ්ඩිතයෝ... 2) බුදුන් වහන්සේ වෙත විවාද පිණිස පැමිණෙන  බමුණු පණ්ඩිතයෝ… 3)  බුදුන් වහන්සේ වෙත විවාද පිණිස පැමිණෙන ගහපති පණ්ඩිතයෝ… 4) බුදුන් වහන්සේ වෙත විවාද පිණිස පැමිණෙන ශ්‍රමණ පණ්ඩිතයෝ…බුදුන් වහන්සේ දැහැමි කථාවෙන් සතුටු කරවති. ඉන්පසු ඔවුන් ප්‍රශ්න නො විමසති, උන්වහන්සේගේ ශ්‍රාවක යෝ වෙති. මූලාශ්‍රය: ම.නි: (1) 1.3.7 චූළහත්තිපදෝපම සූත්‍රය, පි.446
පස	
▲ පසේනදී කෝසල රජ- King Pasenadi Kosala: මේ රජතුමා කාසිකෝසල විජිතයට අග්‍ර අධිපතිය, මල්ල්ලිකා දේවිය, මේ රජුගේ ප්‍රියතම බිසවය. බුදුන් වහන්සේ සරණ ගිය මෙතුමා ගැන විස්තර පිණිස බලන්න: සංයු.නි: කෝසලසංයුත්ත, අංගු.නි: (6 ): 10 නිපාත: කෝසල සූත්‍ර, ඛු.නි:උදානපාලිය: 5.1 රාජ සූත්‍රය, පි.248. සටහන්: මේ රජතුමාට තිබු මහා රාජ සම්පත් පිළිබඳව බලන්න:රජවරු.
▲පෙස්ස හස්ථාරෝහ පුත්‍ර - Pessa hastharoha putta: චම්පානුවර වැසි හස්තීන්- ඇතුන් පුහුණුකරන ගහපති ගේ පුතෙක් වූ මොහු බුදුන් වහන්සේ සරණ ගිය ගිහියෙකි. ඔහු ප්‍රඥාවන්ත බව බුදුන් වහන්සේ මෙහි දක්වා ඇත. සටහන. ඔහුගේ මිත්‍ර කන්දරක පරිබ්‍රාජක බුදුන් වහන්සේ ගැන පැහැදුන චම්පා නුවර විසු අන්‍යආගමිකයෙකි. මූලාශ්‍රය: ම.නි: (2) 2.1.1. කන්දරක සූත්‍රය,පි.18.
▲පොසාල මානවක-Posala manawaka: බලන්න: උපග්‍රන්ථය 1: පොසාල තෙර.
බජ
▲ බොජ්ඣා උපාසිකා- Bojjhā Upasika: සැවැත්නුවර වැසි මේ උපාසිකාවට උපෝසථ ශීලයේ ආනිසංස බුදුන් වහන්සේ පෙන්වා වදාළහ. සටහන: මේ උපාසිකාව හා විසාකා මහා උපාසිකා ඇතුළු උපාසිකාවන් උපෝසථ අටසීලයේ පිහිටි අය බව මෙහි පෙන්වා ඇත. බලන්න: අංගු.නි: (5): 8 නිපාත: සාමඤඤවග්ග සූත්‍ර, පි.381. මූලාශ්‍රය: අංගු.නි: (5): 8 නිපාත: 8.1.5.5. බොජ්ඣා උපෝසථ සූත්‍රය, පි. 214.
බධ
▲ බෝධිරාජ කුමාර-Prince Bodhi: භගුරට සුංසුමාරගිරි නුවර වාසි ධනවත්, මේ කුමාරයා, බුදුන් වහන්සේ හමුවීම, දහම ඇසීම, බුදුන් වහන්සේ සරණ යාම පිලිබඳ විස්තර මෙහි දක්වා ඇත. මූලාශ්‍රය: ම.නි: (2) 2.4.5 බෝධිරාජ කුමාර සූත්‍රය, පි.496.
බම
 ▲ බිම්බි උපාසිකා- Bimbi Upasika
මේ උපාසිකාව හා විසාකා මහා උපාසිකා ඇතුළු උපාසිකාවන් උපෝසථ අටසීලයේ පිහිටි අය බව මෙහි පෙන්වා ඇත. බලන්න: අංගු.නි: (5): 8 නිපාත: සාමඤඤවග්ග  සූත්‍ර, පි.381.
▲ බිම්බිසාර රජතුමා-King Bimbisara: මගධ දේශයේ අධිපති මෙතුමා බුදුන් සරණ ගිය සෝතාපන්න උපාසකයෙකි. මගධයේ වැසියන් එතුමන් ප්‍රිය කලබව මහාපරිනිබ්බාන සූත්‍රයේ දක්වා ඇත.
▼සිදුහත් තවුසා රජගහනුවරට වැඩිය අවස්ථවේදී එතුමා දැක මේ රජතුමා පැහැදීම, තමන් සමග රජ සැප විඳීමට ඇරයුම් කිරීම ආදී විස්තර මෙහි පෙන්වා ඇත. බලන්න: බුදුන් වහන්සේ. මූලාශ්‍රය: ඛු.නි: සුත්තනිපාත: මහාවග්ග:3-1 පබ්බජා සූත්‍රය, පි.142.
▼ සම්බෝධිය ලැබූ බුදුන් වහන්සේ, බිම්බිසාර රජතුමා දැකීමට රජගහනුවරට වැඩම කිරිම, දහම අසා සෝතාපන්නවීම, වෙළුවන උයන බුදුන් ප්‍රමුඛ සංඝයාට පුජකිරීම ආදී විස්තර මෙහි පෙන්වා ඇත. බලන්න: වින.පි: මහාවග්ග පාලිය1: 74 බිම්බිසාර සමාගම කථා, පි.156. සටහන්: * අජාසත් රජුගේ පියාය. ** සිය අගමෙහෙසියවූ ඛේමාවට බුදුන්වහන්සේ සරණ යෑමට, පැවිදිවීමට අනුග්‍රහ කර ඇත. ** මේ රජතුමාට තිබු මහා රාජ සම්පත් පිළිබඳව බලන්න:රජවරු. ** මරණින්මතු දෙවලෝකයේ ජනවසභ නම් දෙවියෙක්ව බුදුන් වහන්සේ බැහැදකිමට පැමිණීම පිලිබඳ විස්තර දීඝ.නි: ජනවසභ සූත්‍රයෙ පෙන්වා ඇත.
බව
▲බාවරි බ්‍රාහ්මණ-Brahamin Bawari: ත්‍රිවේදයේ පරතෙරට පැමිණි, බොහෝ සිසුන් ඇති මේ බ්‍රාහ්මණ, හිස සත්කඩකට පැලීම ගැන පැහැදිලි කරගැනීමට තමාගේ ජේෂ්ඨතම සිසුන් 16 දෙනා බුදුන් වහන්සේ වෙත යැවීම, දහම අවබෝධ කර බුදුන් සරණ යාමේ විස්තර මෙහි දක්වා ඇත. මූලාශ්‍රය: ඛු.නි.සුත්තනිපාත: පාරායනවග්ග:වස්තුගාථා: පි,326.
භ
භක
▲ භික්ඛක බ්‍රාහ්මණ -Brahamin Bhikkhaka: පිණ්ඩපාතයෙන් යැපෙන මේ බමුණා, බුදුන් වහන්සේ හා ඔහු අතර වෙනස විමසු අවස්ථාවේදී, බුදුන් වහන්සේ මේ සූත්‍රය දේශනාකොට වදාළහ, අවසානයේදී මොහු බුදුන් සරණ ගිය උපාසකයෙක් විය. මූලාශ්‍රය:සංයු.නි: (1) සගාථවග්ග: බ්‍රාහ්මණසංයුත්ත: 7.1.10 භික්ඛක සූත්‍රය, පි.352.
භද
▲ භද්ද උපාසක - Bhadda Upasaka: ඤාතගමේ විසු මේ උපාසක, අනාගාමිව, සුද්ධාවාසයක ඕපපාතික උපත ලැබූ බව මෙහි දක්වා ඇත.මූලාශ්‍රය:සංයු.නි: (5-2) මහාවග්ග: සෝතාපත්තිසංයුත්ත:11.1.8 හා 11.1.9,11.1.10  ගිඤ්ජකාවස්ථ සූත්‍ර, පි.184.
▲ භද්දිය ලිච්චවි-Bhaddiya the Licchavi
විසාලා නුවර, භද්දිය ලිච්චවි, බුදුන් වහන්සේ වදාළ මේ සූත්‍රය අසා පැහැදී බුදුන් සරණ ගියහ. මූලාශ්‍රය: අංගු.නි: (2): 4 නිපාත: 4.4.5.3 භද්දිය සූත්‍රය, පි.392.
▲ භද්‍රක ගාමිණි- Badraka gamini: මල්ලව දනව්වේ, උරුවෙලාකප්ප නියම් ගමේ, ගම් ප්‍රධානියා වූ මොහු, බුදුන් වහන්සේ හමුවී දුක හටගැනීම හා නැතිවීම ගැන කරුණු විමසීම මෙහි දක්වා ඇත. ඔහු බුදුන් සරණ ගිය උපාසකයෙකි. මූලාශ්‍රය: සංයු.නි: (4) සළායතනවග්ග: ගාමිණිසංයුත්ත:8.1.11 භද්‍රක සූත්‍රය, පි.616.
▲භද්‍රාවූධ මානවක-Badrawuda manawaka: බලන්න: උපග්‍රන්ථය 1:  භද්‍රාවූධ තෙර.
භර
▲ භාරද්වාජ බ්‍රාහ්මණ-Bhāradvāja brahmin: බුදුන් වහන්සේ වැඩසිටි සමයේ, ඉච්ඡානංගල ගමෙහි විසු, භාරද්වාජ බ්‍රාහ්මණ, එවක ප්‍රසිද්ධ බ්‍රාහ්මණ ඇදුරෙක්වූ තාරුක්ඛ බ්‍රාහ්මණ ගේ ශිෂ්‍යකි. බුදුන් වහන්සේ වදාළ මේ සූත්‍රය අසා පැහැදී ගිහි උපාසකයෙක් විය. මූලාශ්‍රය: ම.නි: (2): බ්‍රාහ්මණවග්ග: 2.5.8 වාසෙට්ඨ සූත්‍රය, පි.716, EMN: 98 Vāseṭṭha Sutta, p.720.
▲ භාරද්වාජ බ්‍රාහ්මණ කෝසල-Bhāradvāja Brahmin Kosala: කෝසල දනව්වේ වාසය කල මේ බ්‍රාහ්මණ, බුදුන් වහන්සේ වදාළ දහම අවබෝධ කර ගිහි උපාසක බවට පත්විය. මූලාශ්‍රය: සංයු.නි: (1) බ්‍රාහමණසංයුත්ත: 7.2.8 කට්ඨහාර සූත්‍රය, පි.348.
භල
▲භල්ලික ගහපති- Householder Ballika: මේ ගහපති ඇතුළු අනිකුත් උපාසකයන්, කරුණු 6ක් සහිතව, නිවන්මග ප්‍රත්‍යක්ෂ කර ඇතිබව බුදුන් වහන්සේ වදාළහ:  1-3) තිසරණය පිලිබඳ අවෙච්චාසහගත ප්‍රසාදය තිබීම, 4) ආරියශිලය තිබීම 5) ආරිය ඥානය තිබීම 6) ආරිය විමුක්තිය. සටහන්: එම ගුණ ඇති අනිකුත් උපාසකයන් ගැන මෙහි දක්වා ඇත. මූලාශ්‍රය: අංගු.නි: (4) 6 නිපාත: සාමඤඤ වග්ග: 6.2.17 – සිට 36 දක්වා  සූත්‍ර, පි.290
ම
මග
▲ මාගන්දිය බ්‍රාහ්මණ හා බ්‍රාහ්මණිය-Brahmin Magandiya & Wife: බුදුන් වහන්සේගේ කුරු දේශයේ චාරිකාවේ වඩින අවස්ථාවක, මේ බමුණාට බුදුන් වහන්සේ හමුවිය. පිය සටහන් දැක උත්තම පුරුෂයෙක් බව හඳුනා ගත් මේ බ්‍රාහ්මණයා, තමන්ගේ රූමත් දියණිය කැඳවා ගෙනවිත්, උන්වහන්සේට විවාහ කරදීමට යෝජනා කළහ. තමන් වහන්සේ කාමය හැරදමා ඇතිබව පවසා එම යෝජනාව ප්‍රතික්ෂේප කළ බුදුන් වහන්සේ ඔවුන්ට දහම් දෙසුහ. දහම අවබෝධ කරගත් මාගන්දිය බ්‍රාහ්මණය හා ඔහුගේ බිරිඳ බුදුන් සරණ ගියහ, ඔවුන් අනාගමි මගඵල ලැබුහ.
සටහන: රූපත්බව නිසා මානයෙන් මත්වූ මාගන්දියා යුවතිය, අසුචි පිරුණු කයක් ලෙසින් තම රුපත්බව බුදුන් වහන්සේ පිළිකුල් කිරීම ගැන උන්වහන්සේ හා වෛර බැඳ ගති. පසුව කොසඹෑ නුවර උදේන රජුගේ බිසවබවට පත්වී, බුදුන් වහන්සේ ව නුවරට වැඩිය අවස්ථාවේ, මිනිසුන් යොදවා උන්වහන්සේට හා සංඝයාට කරදර කිරීමට උත්සාහ කරනලදී. උදේන රජුගේ අගබිසව සාමාවතී දේවිය බුදුන් සරණ ගිය නිසා එතුමිය හා පිරිවර ගිනිබත් කර විනාශ කරන ලදී. බලන්න: සාමාවතී බිසව. මූලාශ්‍ර: ඛු.නි: සුත්තනිපාත:අට්ඨකවග්ග: 4-9 මාගන්දිය සූත්‍රය, පි.284.
▲ මිගාර සිටුවරයා- Migara Situvaraya: සැවැත්නුවර මහා ධන සිටුවරක්වූ මොහු, විශාඛා මහා උපාසිකාවගේ, ස්වාමිපුරුෂයාගේ පියාය, මිගජාල තෙරුන්ගේ අත්තාය. අන්‍යආගමිකයන් ඇදහු මොහු හා පව්ලේ සෙසු අය, විසාඛාවගේ අනුග්‍රහයෙන් බුදුන් සරණ ගියහ, එනිසා ඕතොමෝ මිගාරමතා යන නමින්ද හඳුන්වා ඇත. සටහන: * පසේනදී කෝසල රජුගේ උග්ග මහාඇමති, බුදුන් වහන්සේ බැහැදැක, රෝහණ සිටුවරයාගේ මුනුපුරු, මිගාර සිටුවරයා මහා ධනසම්පත් ඇතිබව පවසා ඇත. ඒ අවස්ථාවේදී, බුදුන් වහන්සේ වදාළේ ඒවා පහසුවෙන්ම විනාශවනබවය. එහෙත්, ධර්-ම ධනය එසේ විනාශයට නොයන බවය. සටහන: විස්තර පිණිස බලන්න: “Treasures of the Noble’: by Soma Thera, Bodhi Leaves: Vol II (B), BPS, 1965. මූලාශ්‍ර: අංගු.නි: (4 ): 7 නිපාත: 7.1.1.5. හා 7.1.1.6 ධන සුත්‍ර හා 7.1.1.7.උග්ග සූත්‍රය, පි.303, EAN: 7: 5.5 &6.6 Wealth & 7.7. Ugga, p. 370.
▲මිගසාලා උපාසිකාව-Upasika Migasala:L මිගසාලා, බුදුන් වහන්සේගේ ගිහි උපාසකවූ ඉසිදත්ත ගේ දියණියය. බ්‍රහ්මචාරිබව පිලිබඳ ඇය ගේ විමසුමක් අරභයා මේ සූත්‍ර දේශනාකර ඇත. බලන්න: ඉන්ද්‍රිය වර්ධනය අනුව පුද්ගලවෙනස්කම්, පුරාණ හා ඉසිදත්ත උපාසකවරු.මූලාශ්‍ර: අංගු.නි:6 නිපාත: 6.1.5.2 මිගසාලා සූත්‍රය, පි.130, අංගු.නි:10 නිපාත:10.2.3.5 මිගසාලා සූත්‍රය, පි.274.
මත
▲ මුත්තා උපාසිකා- Muttha Upasika: මේ උපාසිකාව හා විසාකා මහා උපාසිකා ඇතුළු උපාසිකාවන් උපෝසථ අටසීලයේ පිහිටි අය බව මෙහි පෙන්වා ඇත.බලන්න: අංගු.නි: (5): 8 නිපාත:සාමඤඤවග්ග  සූත්‍ර, පි.381.
මධ
▲ මධුරාපුර අවන්තිපුත්‍ර රජතුමා-King Avanthiputta of Madhura: මධුරාපුර අවන්තිපුත්‍ර රජතුමා, මහා කච්ච්චාන තෙරුන් මුන ගැසීම හා බුදුන් සරණයාම මේ සූත්‍රයේ විස්තර කර ඇත. බලන්න: ම.නි: මධුරා සූත්‍රය.
මන
▲ මනුජා උපාසිකා- Manuja Upasika
මේ උපාසිකාව හා විසාකා මහා උපාසිකා ඇතුළු උපාසිකාවන් උපෝසථ අටසීලයේ පිහිටි අය බව මෙහි පෙන්වා ඇත. බලන්න:අංගු.නි: (5):8 නිපාත:සාමඤඤවග්ග සූත්‍ර, පි.381.
▲ මුන්ඩ රජ- King Muṇḍa: පාටලිනුවර රජවූ මොහු තමාගේ ප්‍රියතම දේවියවූ භද්‍රාගේ  මරණය නිසා මහා ශෝකයකට පත්විය. නාරද තෙරුන් දේශනා කල සෝකසල්ලහරණ ධම්ම පරියාය අසා, බුදුන් සරණ ගොස්, දහම අවබෝධ කර ශෝකය පහ කරගත් බව මෙහි දැක්වේ. මූලාශ්‍රය: අංගු.නි: (3) 5 නිපාත: 5.1.5.10 සෝකසල්ලහරණ සූත්‍රය, පි.112.
▲ මානත්ථද්ධ බමුණා- Brahmin Mānatthaddha: සැවැත්නුවර වැසි මානත්ථද්ධ බමුණා, තමදෙමාපියන්ට, වැඩිහිටියන්ට ගරු නොකළ අධිකවූ මානයෙන් යුත් කෙනෙකි. එක් සමයක බුදුන් වහන්සේ ධර්-මය දේශනා කරනු අසා ඒ අසලට පැමිණි ඔහු මෙසේ සිතිය: “ශ්‍රමණ ගොතම පළමුව මා අමතන්නේ නම්, මම ඔහු හා කතා කරමි”.  බුදුන් වහන්සේ ඔහු දැක ඔහුට කතා නොකළ නිසා ඔහු ආපසු යාමට පිටත්විය. ඒ අවස්ථවේදී, බුදුන් වහන්සේ ඔහු අමතා මෙසේ වදාළහ:
	“තමාගේ යහපත පතන කෙනෙක් මානය දැරීම සුදුසුනැත, ඔබ යම් ප්‍රයෝජනයක් හේතු කොට මෙහි පැමිණියේ නම් එය සිදුකරගන්න”.
තමාගේ සිත බුදුන් වහන්සේ දුටුබව අවබෝධ කළ ඒ බමුණා බුදුන් පාමුල වැටි, උන්වහන්සේගේ පාදය සිඹමින් තමා, මානත්ථද්ධ බව පැවසිය. ඒ බව දුටු පිරිස පවැසුවේ: 	
‘ඒ නම් අසිරිමත් සිදුවීමකි, තමාගේ දෙමාපියන්, වැඩිහිටියන් ගරු නොකරන ඒ බමුණා, බුදුන් වහන්සේට යටහත් පහත්ව ගරුකරයි’. බමුණාගේ සිත බුදුන් වහන්සේ කෙරෙහි පහන්වූ බව දුටු උන්වහන්සේ ඔහුට, කවරෙකුට ගරු කිරීම සුදුසුද යන්න වදාළහ. ඒ දේශනාව අවසානයේ ඒ බමුණා බුදුන් සරණ ගිය උපාසකයෙක් විය. මූලාශ්‍රය: සංයු.නි:බ්‍රාහ්මණසංයුත්ත:7.2.5 මානත්ථද්ධ සූත්‍රය, පි.342.
මණ
▲ මණිචූලක ගාමිණී- Maṇicūḷaka the headman: රජගහනුවර වැසි මොහු බුදුන් වහන්සේ හා සංඝයා පිලිබඳ විස්වාසය ඇති ගිහියෙක්ය. රාජසේවක පිරිසක් බුද්ධ ශ්‍රාවකයන්, රන් රිදී ආදිය ගන්නේය යන මතයට එරෙහිව මොහු කතා කර ඇත. ඔහුගේ කියමන බුදුන් වහන්සේ අනුමත කර ඇති බව මෙහි පෙන්වා ඇත. මූලාශ්‍රය: සංයු.නි: (4) සළායතනවග්ග:ගාමිණිසංයුත්ත:8.1.10 මණිචූලක සූත්‍රය, පි.614.
▲ මෙණ්ඩක ගහපති-Householder Mendaka: මෙතුමා කරුණු 6ක් සහිතව, නිවන සාක්ෂාත් කොට ඇතිබව බුදුන් වහන්සේ වදාළහ: 1-3) තිසරණය පිලිබඳ අවෙච්චාසහගත ප්‍රසාදය තිබීම, 4) ආරියශිලය තිබීම 5) ආරිය ඥානය තිබීම 6) ආරිය සේඛ ඵල විමුක්තිය. සටහන්: එම ගුණ ඇති අනිකුත් උපාසකයන් ගැන විස්තර මෙහි දක්වා ඇත. මූලාශ්‍රය: අංගු.නි: (4): 6 නිපාත: සාමඤඤ වග්ග: 6.2.17 – සිට 36 දක්වා  සූත්‍ර, පි.290.
මල
▲ මල්ලිකා දේවිය-Queen Mallika
පසේනදී කෝසල රජුගේ අග බිසවය, බුදුන් වහන්සේ සරණ ගිය උපාසිකාවකි. බලන්න: * සංයු.නි: කෝසලසංයුත්තය, මල්ලිකා සූත්‍රය, ** අංගු.නි: 4 නිපාත: මල්ලිකා සූත්‍රය. සටහන: මෙතුමිය හා විසාකා මහා උපාසිකා ඇතුළු උපාසිකාවන් උපෝසථ අටසිලයෙ පිහිටි අය බව මෙහි පෙන්වා ඇත. බලන්න: අංගු.නි: (5): 8 නිපාත: සාමඤඤවග්ග  සූත්‍ර, පි.381.
▲ මෝලියසීවක පරිබ්‍රාජක-Moliyasivaka Paribrajaka: රජගහනුවර වාසි පරිබ්‍රාජකයෙක් වූ මොහු, බුදුන් වහන්සේ ධර්මයේ සන්දිට්ඨික ගුණය පෙන්වමින් වදාළ මේ සුත්‍රය අසා බුදුන් සරණගියහ. සටහන: මොහුගේ නම සිවකය, කෙස් මුදුනේ ගැටගසා ගෙන සිටි නිසා මෝලිය සීවක ලෙසින්ද දක්වා ඇත. මූලාශ්‍රය: අංගු.නි: (4): 6 නිපාත:ධම්මිකවග්ග: 6.1.5.5 ප්‍රථම සන්දිට්ඨික  සූත්‍රය, පි.144.
▼සියළු වේදනා, කර්මය නිසා ඇතිවන්නේද? යයි මොහු ඇසු පැනයකට පිළිතුරු ලෙසින් බුදුන් වහන්සේ මේ සූත්‍රය, මොහුට වදාළහ. මූලාශ්‍රය: සංයු.නි: (4) සලායතනවග්ග: වේදනාසංයුත්ත: 2.3.1මෝලිය සිවක සූත්‍රය, පි.461.
මහ
▲ මහානාම ශාක්‍ය- Mahānāma the Sakyan: අග්‍රවූ ප්‍රනීතවූ  දේ දෙන උපාසකයන් අතරෙන් මෙතුමා අග්‍රය යි බුදුන් වහන්සේ වදාළහ. සටහන: කපිලවස්තු නුවර, ශාක්‍ය කුමාරයෙක් වූ මොහු, බුදුන් වහන්සේගේ ඥාති සහෝදරයෙකි, අනුරුද්ධ තෙරුන්ගේ වැඩිමහල් සහෝදරයාය. සෝතාපන්න මෙතුමාට බුදුන් වහන්සේ පිලිබඳ අචල ශ්‍රද්ධාවක් පැවතිනි. බලන්න: EAN: Note:133, p.587. මූලාශ්‍ර: අංගු.නි: (1 ) 1 නිපාත: එතදග්ග පාළිය, පි. 84, EAN:1: Foremost, p. 44.
▼මහානාම ශාක්‍යයන්, ආධ්‍යාත්මික වර්ධනය ලැබූ නිසා මරණින් මතු ඔහු විශේෂබවට පත්වන බව බුදුන් වහන්සේ දක්වා ඇත. ඔහු සිව්දහම ඇති හෙයින් (සෝතාපන්න) නිවනට බරවී සිටි. ඒ පිලිබඳ බුදුන් වහන්සේ දක්වා ඇති උපමා: 1) තෙල්කළය උපමාව. තෙල් පිරුන කළයක් විලට වැටුන විට, වලං කෑලි යට යයි, තෙල් ඉහල එයි 2) රුක් උපමාව:  නැගෙනහිරට නැමුන ගසක් කපා දැමුවිට එය පතිත වන්නේ නැගෙනහිර දිශාවටය.  එලෙස, සොතපන්න උතුමා, යළි උපතක් ලබන්නේ සුගතියකය. මූලාශ්‍රය:සංයු.නි: (5-2): මහාවග්ග: සෝතාපත්තිසංයුත්ත: සරකානි වග්ග: 11.3.1 හා 11.3.2 මහානාම සූත්‍ර, පි.206.
▼ගිහිඋපාසකයෙක් වන අන්දම පිළිබඳව බුදුන් වහන්සේ මහානාම ශාක්‍යයන්ට මෙහිදී විස්තර කර ඇත. බලන්න: සංයු.නි: (5-2) සෝතාපත්ති සංයුත්ත: සගාථ පුඤඤාභිසන්ද වග්ග: මහානාම සූත්‍රය.
▼මහානාම ශාක්‍යයන්, තමන්ට බුදුන් වහන්සේ කෙරෙහි ඇති විස්වාසය හා ප්‍රසාදය ගැන මෙසේ පවසා ඇත:
“...මෙහි කිසියම් කරුණක් උපදෙන්නේය. භාග්‍යවතුන් වහන්සේ එක පසෙක වන සේක...ලෝකයා එක් පසෙක වන්නාහ. භාග්‍යවතුන් වහන්සේ යම් පසෙක නම් මමත් එහිම වෙනේනෙමි...මෙසේ පහන්වූ මා භාග්‍යවතුන් වහන්සේ දරන සේක්වා”. මූලාශ්‍රය: සංයු.නි:(5-2 ) සෝතාපත්තිසංයුත්ත: සරකානි වග්ග:මහානාම සූත්‍ර 3, පි. 206.
▼සෝතාපන්න ආරිය ශ්‍රාවකයා ගේ විහරණය, පිලිබඳ බුදුන් වහන්සේ මේ සූත්‍රය, මහානාම ශාක්‍යයන්හට දේශනා කර ඇත. මූලාශ්‍ර:අංගු.නි: 6 නිපාත:ආහුනෙය්‍යවග්ග:6.1.1.10 මහානාම සූත්‍රය, පි.32.
▼ මහානාම ශාක්‍යයන්හට, බුදුන් වහන්සේ, අනුසති භාවනා ගැන දේශනා කර ඇත. බලන්න: අංගු.නි: (6 ): 11 නිපාත: අනුසති වගග: 11.2.1, මහානාම සූත්‍රය,11.2.2 දුතිය මහානාම සූත්‍රය, පි.645-654.
▼ ත්‍රිවිධරත්නය සරණයෑම පමනකින්ම උපාසක වේ යයි බුදුන් වහන්සේ මේ සූත්‍ර යේදී මහානාම ශාක්‍යයන්හට වදාළහ. සටහන: උපාසකයෙක් තුල තිබිය යුතු යහපත් ගුණ මෙහි දක්වා ඇත. මූලාශ්‍ර:අංගු.නි: (5): 8 නිපාත: ගහපතිවග්ග: 8.1.3.5 මහානාම සූත්‍රය, පි.142.
▼ මෙතුමා කරුණු 6ක් සහිතව, නිවන සාක්ෂාත් කොට ඇතිබව බුදුන් වහන්සේ වදාළහ: 1-3) තිසරණය පිලිබඳ අවෙච්චාසහගත ප්‍රසාදය තිබීම, 4) ආරියශිලය තිබීම 5) ආරිය ඥානය තිබීම 6) ආරිය සේඛ ඵල විමුක්තිය. සටහන්: එම ගුණ ඇති අනිකුත් උපාසකයන් ගැන විස්තර මෙහි දක්වා ඇත. මූලාශ්‍රය: අංගු.නි: (4): 6 නිපාත: සාමඤඤ වග්ග: 6.2.17 – සිට 36 දක්වා  සූත්‍ර, පි.290.
▲ මහාලි ලිච්චවී- Mahāli the Licchavi: මහාලි ඔට්ඨද්ධ ලිච්චවී, විසාලා නුවර විසු බුදුන් සරණ ගිය ලිච්චවී කුමාරයෙකි. කලින් කල බුදුන් වහන්සේ බැහැදැක බොහෝ දහම් ප්‍රශ්න අසා ඇතිබව සූත්‍රදේශනාවල දක්වා ඇත. බලන්න: අංගු.නි: 9 නිපාත: 10.1.5.7  මහාලි සූත්‍රය, දීඝ.නි: මහාලි සූත්‍රය, සංයු.නි: සක්කසංයුත්ත:11.1.3 මහාලි සූත්‍රය හා ඛන්ධසංයුත්ත:උපයවග්ග: 1.2.1.8 මහාලි සූත්‍රය.
▲ මහාසාල බමුණා- Brahmin Mahasala: පෙරදී ධනවත්ව ජීවත්වූ  මහාසාල නම් වයස්ගත බමුණෙක් බුදුන් වහන්සේ හමුව තම දරුවන් ඔහු නිවසින් නෙරපා දැමීම නිසා තමන් ඉතා දිළිඳු ජිවිතයක් ගත කරන බව පැවසුහ. බුදුන් වහන්සේ, ඒ බමුණාහට ගාථාවක් උගන්වා, එය ප්‍රසිද්ධ ස්ථානවල දී සජ්ජායනා කිරීමට උපදෙස් දුන්හ. ඉන්පසු ඔහුගේ දරුවන්, පියාට මැනවින් සාත්තුකලෝය. ඉන්පසුව ඒ බමුණා සතුටින් තමාලත් දේ බුදුන් වහන්සේට පුජා කර, බුදුන් සරණ ගිය උපසකයෙක්විය. මූලාශ්‍රය: සංයු.නි:(1)  බ්‍රාහ්මණසංයුත්ත: උපාසකවග්ග:7.2.4 මහාසාළ සූත්‍රය, පි.340.
ය
යධ
▲ යොධාජීව ගාමිණී- Yodhajiva Gamini: යොධාජීව ගාමිණී, බුදුන් වහන්සේ වැඩසිටි සමයේ, යුද්ධභටයෙක් ලෙසින් ජීවිකාව කරගත් පුද්ගලයෙකි. පෙරසිටි ඇජර පැජර නම්ලත් යොධාජීවයන් විසින් දැරූ දිට්ඨිය වූ:
“මරණින් මතු යොධාජීවයන්, සරඤජිත දේව සභාවේ යළි උපත ලබති” යන අදහස මොහුටදවිය. ඒ පිළිබඳව විමසනු ලදුව, එම දිට්ඨියේ ලාමක බව  බුදුන් වහන්සේ ඔහුට පෙන්වා දී ඇත: සතුරෝ වැනසීම, තරහ නපුරු සිතින් කරන අකුසලයකි, ඒ නිසා යළි උපත දුගතියය-නිරය හෝ තිරිසන් යෝනියය. බුද්ධ දේශනාව අසා මිථ්‍යාදිට්ඨිය පහ කර ඔහු බුදුන් වහන්සේ සරණ ගිය උපාසකයෙක් විය. මූලාශ්‍රය:සළායතනවග්ග:ගාමිණීසංයුත්ත:8.1.3 යොධාජීව සූත්‍රය, පි. 588.
යස
▲යසකුල පුත් තෙරුන්ගේ දෙමාපියන් හා පෙර බිරිඳ- Parents & former wife of Yaskaulaputtha Thera: තමන්ගේ පුතා සොයමින් ගිය, යස සිටුවරයාට, ඉසිපතන මිගදායේ දී බුදුන් වහන්සේ සම්මුඛයෙහි දහම අසා සෝතාපන්න බව ලබා ගැනීමට වාසනාව ඇතිවිය. ඔහු තිසරණ සරන ගිය පලමු ගිගි උපාසක විය. බුදුන් වහන්සේ ඇතුළු සංඝයාට යස සිටුවරයා විසින් දෙන ලද දානය අවසානයේ, බුදුන් වහන්සේ වෙතින් දහම අසා සිටුවරයාගේ බිරිය හා ලේලිය සෝතාපන්න වුහ. ඔවුන් තිසරණ සරණ ගිය පළමු ගිහි උපාසිකාවෝය. බලන්න: උපග්‍රන්ථය 1:යසකුල පුත්‍ර තෙර. මූලාශ්‍රය:වින.පි:මහාවග්ගපාලි1: යසකුල පුත්ත පබ්බජා කථා, පි.108.
ර
රච
▲රුචි උපාසිකා-Ruchi Upasika: මේ උපාසිකාව හා විසාකා මහා උපාසිකා ඇතුළු උපාසිකාවන් උපෝසථ අටසීලයේ පිහිටි අය බව මෙහි පෙන්වා ඇත. බලන්න: අංගු.නි: (5): 8 නිපාත:සාමඤඤවග්ග  සූත්‍ර, පි.381.
රස
▲රාසිය ගාමිණී-Rasiya Gamini: රාසිය ගාමිණී, බුදුන් සරණ යෑම මේ සූත්‍රයේ දී පෙන්වා ඇත. මූලාශ්‍රය: සංයු.නි: (4): සළායතනවග්ග: ගාමිණීසංයුත්ත:8.1.12. රාසිය සූත්‍රය, පි.620.
ල
ලක	
▲ ලෝකායාත බ්‍රාහ්මණ- The cosmologist Brahamana: බුදුන් වහන්සේ මධ්‍යම ප්‍රතිපදාව පිලිබඳ වදාළ දහම් දේශනය අසා මේ බමුණා බුදුන් සරණ ගිය උපාසකයෙක් විය. බලන්න: ලෝකායතික. මූලාශ්‍ර: සංයු.නි: (2): නිදානවග්ග:අභිසමයසංයුත්ත:ගහපතිවග්ග: 1.5.8 ලෝකායාතික සූත්‍රය, පි.140, ESN: 12 Nidanasamyutta:V:  48.8. A Cosmologist, p. 677.
▲ලෝහිච්ච බ්‍රාහමණ (1) - Lohichcha  Brahamana-1
ලෝහිච්ච බ්‍රාහමණයාට ඇතිවූ ලාමක දිට්ඨිය පහ කිරීම පිණිස බුදුන් වහන්සේ වදාළ දහම් දේශනය අසා පැහැදුන ඒ බ්‍රාහ්මණයා, මෙසේ පවසා බුදුන් සරණ ගිය උපාසකයෙක් බවට පත්විය:
“භවත් ගෝතමයන් වහන්ස, යම්සේ අශුචි වළක වැටුන මිනිසෙක් ගේ හිස් කෙසින් ගෙන ඔසවා ගොඩට ගන්නා සේ, නිරය නම් වළට වැටීමට ගිය මා, ඔබ වහන්සේ ගොඩට ගත්තේය... භවත් ගෝතමයන් වහන්ස, අභිකාන්තය...” සටහන: මේ බමුණා කොසොල්රට, සාලවතිකා ගමේ අධිපතිය. මූලාශ්‍රය: දීඝ.නි: (1): 12 ලෝහිච්ච සූත්‍රය, පි. 556
▲ ලෝහිච්ච බ්‍රාහමණ 2 - Lohichcha  Brahamana 2: අවන්තිදේශයේ, මක්කරකට නුවර වාසය කළ මේ බමුණා, මහා කච්චයන තෙරුන් වදාළ දහම අසා පැහැදී ගිහි උපාසකයෙක් බවට පත්විය. මූලාශ්‍රය: සංයු.නි: (4): සළායතනවග්ග:වේදනාසංයුත්ත: ගහපතිවග්ග: 1.13.9 ලෝහිච්ච සූත්‍රය, පි.266.
ව
වඛ
▲වෙඛනස්ස පරිබ්‍රාජක-Vekhanassa paribrajika: වෙඛනස්ස පරිබ්‍රාජක අන්‍ය ආගමික ගුරුවරයෙකි, සකුලදායි පරිබ්‍රාජක ගේ ගුරුවරයා ලෙසින්ද දක්වා ඇත. බුදුන් වහන්සේ වදාළ මේ සූත්‍රය අසා දහම අවබෝධ කරගත් මොහු බුදුන් සරණ ගිය උපාසකයෙක් විය. මූලාශ්‍රය: ම.නි: (2): 2.3.10 වෙඛනස්ස සූත්‍රය, පි.410.
වජ
▲වජ්ජියමාහිත ගහපති- Householder Vajjiyamāhita: චම්පා නුවර විසු මෙතුමා බුදුන් වහන්සේගේ ගිහි උපාසකයෙකි. අන්‍යආගමිකයන් බුදුන් වහන්සේ පිලිබඳ අභූත චෝදනා ප්‍රකාශ කළවිට, ධම්මානුකූලව කරුණු පෙන්වා ඔවුන් නිහඬ කිරීමට සමත්විය. බුදුන් වහන්සේ මේ උපාසක පිලිබඳ කළ ප්‍රසංසා මේ සූත්‍රයේ පෙන්වා ඇත. මූලාශ්‍ර: අංගු.නි: (6): 10 නිපාත: 10.2.5.4.වජ්ජියමාහිත සූත්‍රය,පි.368, EAN:10: 94-4 Vajjiyamāhita, p.535.
▼ මෙතුමා කරුණු 6ක් සහිතව, නිවන සාක්ෂාත් කොට ඇතිබව බුදුන් වහන්සේ වදාළහ: 1-3) තිසරණය පිලිබඳ අවෙච්චාසහගත ප්‍රසාදය තිබීම, 4) ආරියශිලය තිබීම 5) ආරිය ඥානය තිබීම 6) ආරිය සේඛ ඵල විමුක්තිය. සටහන්: එම ගුණ ඇති අනිකුත් උපාසකයන් ගැන විස්තර මෙහි දක්වා ඇත. මූලාශ්‍රය: අංගු.නි: (4): 6 නිපාත: සාමඤඤ වග්ග: 6.2.17 – සිට 36 දක්වා  සූත්‍ර, පි.290.
▲විජය ගහපති-Householder Wijaya: මෙතුමා කරුණු 6ක් සහිතව, නිවන සාක්ෂාත් කොට ඇතිබව බුදුන් වහන්සේ වදාළහ: 1-3) තිසරණය පිලිබඳ අවෙච්චාසහගත ප්‍රසාදය තිබීම, 4) ආරියශිලය තිබීම 5) ආරිය ඥානය තිබීම 6) ආරිය සේඛ ඵල විමුක්තිය. සටහන්: එම ගුණ ඇති අනිකුත් උපාසකයන් ගැන විස්තර මෙහි දක්වා ඇත.
මූලාශ්‍රය: අංගු.නි: (4): 6 නිපාත: සාමඤඤ වග්ග: 6.2.17 – සිට 36 දක්වා  සූත්‍ර, පි.290.
වප
▲ වප්ප ශාක්‍ය-Vappa the Sakkyan: කපිලවස්තු- කිඹුල්වත් නුවර විසු වප්ප ශාක්‍ය, නිගණ්ඨනාථ පුත්‍රගේ ශ්‍රාවකයෙකි. බුදුන් වහන්සේ වදාළ මේ සූත්‍රය අසා බුදුන් සරණ ගියහ. ඒ අවස්ථාවේදී තමන් පෙර ඇදහු ලාමක දිට්ඨිය ගැන මෙසේ පැවසුහ:
“ යම්කෙනක්, ලාභ ලබාගැනීම පිණිස අශ්වයන් ඇති කරයි, එහෙත් ඉන් ඔහුට වෙහෙස මිස ලාභයක් නොවේ. එලෙස, පෙර මම අනුවණ නිගණ්ඨනාථයන් ඇදහුයෙමි, ඉන් වෙහෙස මිස ලාභයක් මට නොවිය, අද දින සිට ඔහු කෙරේ පැවති සැදැහැව වේගවත් සුළං රැල්ලකින් ඉවතට ගෙන ගිය සේ, නැතිනම්, ගඟේ පාකර ඇරිය ලෙසින් අවසන්විය”. මූලාශ්‍රය: අංගු.නි: (2): 4 නිපාත: 4.4.5.5. වප්පසූත්‍රය, පි.400.
වර
▲ වෙරඤජ බ්‍රාහ්මණ-Brahmin Veranja: වෙරඤජ නුවර වැසි මේ බ්‍රාහ්මණයා, බුදුන් වහන්සේ හමුව, උන්වහන්සේ වැඩිහිටියන්ට ගරු නොකරන්නේය, යයි පවසා ඇත. ඒ පිළිබඳව බුදුන් වහන්සේ වදාළ දහම අසා සතුටුවි බුදුන් වහන්සේ සරණ ගිය උපාසකයෙක් විය. මූලාශ්‍රය: අංගු.නි: (5): 8 නිපාත:මහාවග්ග: 8.1.2.1 වෙරඤජ සූත්‍රය, පි.62.
▲වෙරඤජ බමුණු පිරිස- Brahmins of Veranja: මේ බමුණු පිරිස, බුදුන් වහන්සේ ජේතවනාරාමයේ වැඩ වසන සමයේ උන්වහන්සේ බැහැදකිමට පැමිණීම හා බුදුන් වහන්සේ වදාළ දහම අසා පැහැද, බුදුන් සරණයාම මෙහි විස්තර කර ඇත. මූලාශ්‍රය:ම.නි: (1): 1.5.2 වෙරඤජක සූත්‍රය, පි:692.
▲වෙරහච්චානි බ්‍රාහ්මණිය-Verahaccāni the Brahmin lady: කාමන්ඩා නුවර, බ්‍රාහ්මණ ගුරුවරියක් වූ මෝ තොමෝ, උදායි තෙරුන් විසින් අරහත්වය පිලිබඳ වදාළ දේශනය අසා බුදුන් සරණ ගිය උපාසිකාවක් වුවාය. මූලාශ්‍රය: සංයු.නි: (4): සළායතනසංයුත්ත: ගහපතිවග්ග:1.13.10 වෙරහච්චානි සූත්‍රය, පි. 272.
වළු
▲ වේළුද්වාර බ්‍රාහ්මණ ගම් වැසියෝ-Villagers of Veludvara	: බුදුන් වහන්සේ, ගිහියන් ධම්මානුකූල ජිවිතයක් ගත කරන්නේ කෙස්ද යයි  මේ බ්‍රාහ්මණ ගම් වැසි පිරිසට වදාළ දේශනාව අසා පැහැදුන ඔවුන්, බුදුන් සරණ ගිය උපාසකයන් වු බව මෙහි දක්වා ඇත. බලන්න: අත්තුපනායික ධම්මපරියාය. මූලාශ්‍රය: සංයු.නි: (5-2): මහාවග්ග: සොතාපත්තිසංයුත්ත: වේළුද්වාරවග්ග:11.1.7 වේළුද්වාර සූත්‍රය, පි.178.
වස
▲ වස්සකාර බ්‍රාහ්මණ-brahmin Vassakāra
මොහු මගධයේ අජාසත් රජුගේ මහා ඇමැතියාය. මහා පරිනිබ්බාන සූත්‍රයේදී: වස්සකාර බ්‍රාහ්මණ බුදුන් වහන්සේ බැහැදැකීමට පැමිණීම, බුදුන් ප්‍රමුඛ සංඝයාට දන් පිරිනැමීම පිලිබඳ විස්තර දැක්වේ. මහා පුරුෂයා කව්ද? යයි ඔහු ඇසු පැණයට පිළිතුරු වශයෙන් බුදුන් වහන්සේ මේ සූත්‍රය වදාළහ. බලන්න:අංගු.නි: (2): 4 නිපාත: 4.1.4.5 වස්සකාර සූත්‍රය, පි.93.
▼ දිට්ඨි පිලිබඳ, බුදුන් වහන්සේ වදාළ මේ දේශනාව අසා මොහු සතුටට පත්වූ බව මේ සූත්‍රයේ දක්වා ඇත. බලන්න: අංගු.නි: (2): 4 නිපාත: බ්‍රාහ්මණ වග්ග: 4.4.4.3 වස්සකාර සූත්‍රය, පි.356.
▼ මේ සූත්‍රයේදී බුදුන් වහන්සේ මොහුට, සත්පුරුෂ ලක්ෂණ පෙන්වා ඇත. බලන්න:අංගු.නි: (2): 4 නිපාත: බ්‍රාහ්මණ වග්ග: 4.4.4.7  දුතිය වස්සකාර සූත්‍රය, පි.368.
▲ වාසෙට්ඨ උපාසක- Vāseṭṭha Upasaka: කොසඹෑනුවර වැසි මේ උපාසක බුදුන් සරණගිය අටසීලයේ පිහිටි ගිහියෙක් බව මේ සූත්‍රයේ පෙන්වා ඇත. මූලාශ්‍රය: අංගු.නි: (5): 8 නිපාත: උපෝසථවග්ග: 8.1.5.4 වාසෙට්ඨඋපෝසථ සූත්‍රය, පි.212.
▼ මෙතුමා කරුණු 6ක් සහිතව, නිවන සාක්ෂාත් කොට ඇතිබව බුදුන් වහන්සේ වදාළහ: 1-3) තිසරණය පිලිබඳ අවෙච්චාසහගත ප්‍රසාදය තිබීම, 4) ආරියශිලය තිබීම 5) ආරිය ඥානය තිබීම 6) ආරිය සේඛ ඵල විමුක්තිය. සටහන්: එම ගුණ ඇති අනිකුත් උපාසකයන් ගැන විස්තර මෙහි දක්වා ඇත. මූලාශ්‍රය: අංගු.නි: (4): 6 නිපාත: සාමඤඤ වග්ග: 6.2.17 – සිට 36 දක්වා  සූත්‍ර, පි.290.
▲ වාසෙට්ඨ බ්‍රාහ්මණ- Vāseṭṭha brahmin: බුදුන් වහන්සේ වැඩසිටි සමයේ, ඉච්ඡානංගල ගමෙහි විසු, වාසෙට්ඨ බ්‍රාහ්මණ, එවක ප්‍රසිද්ධ බ්‍රාහ්මණ ඇදුරෙක්වූ පොක්ඛරසාති බ්‍රාහ්මණගේ ශිෂ්‍යකි. බුදුන් වහන්සේ වදාළ මේ සූත්‍රය අසා පැහැදී ගිහි උපාසකයෙක් විය. මූලාශ්‍රය: ම.නි: (2): බ්‍රාහ්මණවග්ග: 2.5.8 වාසෙට්ඨ සූත්‍රය, පි.716,EMN: 98 Vāseṭṭha Sutta, p.720.
▲ විසාක උපාසක-Visaka Upasaka: අනාගාමී ගිහි උපාසකයෙක් වූ මෙතුමා, ධම්මදින්නා තෙරණියගේ ගිහිකල ස්වාමියාය. මෙතුමා හා තෙරණිය අතර පැවති ධම්ම ප්‍රශ්න සාකච්ඡාව මෙහි විස්තරකර ඇත. මූලාශ්‍ර: ම.නි: (1) 1.5.4. චූල වෙදල්ල සූත්‍රය,පි. 721, EMN:44: Cūḷavedalla Sutta, p.379.
▲ විසාකා මහා උපාසිකා- Visaka Mahaupasika: විසාකා සිටුදුව, මිගාර මාතා ආදී නම් වලින්ද මෙතුමිය හඳුන්වා ඇත. සොතපන්න වූ මෙතුමිය, දායිකාවන් අතරෙන් අග්‍රය යි බුදුන් වහන්සේ වදාළහ. බලන්න:EAN: note: 140, p. 587. මූලාශ්‍ර: අංගු.නි: (1) 1 නිපාත: එතදග්ග පාළිය, පි. 84, EAN:1: Foremost, p. 44.
▼ පෙර ජිවිතයක මෙතුමිය කිකී රජුගේ සත්දියණියන් ගෙන් කෙනෙකි. බලන්න: උ.ග්‍ර:2:ඛේමා තෙරණිය.
▼මේ උපාසිකාව හා ඇතුළු උපාසිකාවන් උපෝසථ අටසිලයේ පිහිටි අය බව මෙහි පෙන්වා ඇත. බලන්න: අංගු.නි: (5): 8 නිපාත: සාමඤඤවග්ග  සූත්‍ර, පි.381.
▼ මෙහිදී, බුදුන් වහන්සේ, විසකාවට, යහපත් කාන්තාවක් සතු ගුණ පෙන්වා ඇත. මූලාශ්‍රය:අංගු.නි: (5): උපෝසථවග්ග: ලෝකවිජය සූත්‍ර 2කි, පි. 232.
▼ විසාඛාවාට දේශනා කරනලද සූත්‍ර: * ඛු.නි: උදාන පාලිය: 2.9 විසාඛාසූත්‍රය, පි. 192: අනුන්ට අයත් සියල්ල දුක බව. ** ඛු.නි: උදාන පාලිය: 8.8  විසාඛාසූත්‍රය, පි. 340 :ප්‍රිය දේ නිසා දුක ඇතිවෙන බව. ** අංගු.නි: (5): 8 නිපාත: උපෝසථවග්ග: 8.1.57 විසාඛාමනාපකායික සූත්‍රය, පි.228 හා 8.1.5.3 විසාඛා උපෝසථ සූත්‍රය, පි.208 :මනාපකායික දේවසභාවේ යළි උපත ලබාගන්නා අන්දම පිලිබඳ උපදෙස් හා අටසිල් ගැනීමේ ආනිසංස දක්වා ඇත.
ස
සග
▲ සංගාරව භද්‍රමුඛ - Sangārava Bhdramukha: කෝසල ජනපදයේ, මණ්ඩලකප්ප යෙහි වාසය කල මොහු වේදයේ පරතෙරට පැමිණි බ්‍රාහ්මණ මානවකයෙක්ය. බලන්න:EMN: note: 917, p.1148. බ්‍රහ්මචරියාව පිලිබඳ මොහු ඇසු ප්‍රශ්ණවලට බුදුන් වහන්සේ වදාළ දහම් කරුණු අවබෝධකරගත් මෙතුමා බුදුන් සරණ ගිය ගිහි උවසුවෙක්වූහ. මූලාශ්‍ර: ම.නි: (2): 2.5.10 සංගාරව  සූත්‍රය, පි.752, EMN: 100: Sangārava, p.744.
▲ සංගාරාව බ්‍රාහ්මණ 1- Brahmin Saṅgārava 1: සැවැත්නුවර වාසි මේ බ්‍රාහ්මණයාට නීවරණ ගැන බුදුන් වහන්සේ වදාළ මේ සූත්‍ර අසා බුදුන් සරණගිය බව මෙහි දක්වා ඇත. සටහන: අංගු.නි: (3): 5 නිපාත: සොණවග්ග: 5.4.5.3 සූත්‍රය (පි.396), EAN:5: 193.3 sutta, p.300: පංචනීවරණ පිළිබඳව, බුදුන් වහන්සේ මේ බ්‍රාහ්මණයාට දේශනා කර ඇත. බලන්න:ESN: note: 112, p.2401. මූලාශ්‍ර: සංයු.නි: (5-1): මහාවග්ග: බොජ්ඣංගසංයුත්ත: 2.6.5 සංගාරාව සූත්‍රය, පි.256, ESN:46: Bojjhangasamyutta:  55.5 Sangārava,p.1801.
▲ සංගාරාව බ්‍රාහ්මණ 2 - Brahmin Saṅgārava 2: සැවැත්නුවර වාසි මේ බ්‍රහ්මණයා දිය නෑමෙන් පව් සෝදාගැනීමේ ව්‍රතය පිළිගත් කෙනෙකි. ආනන්ද තෙරුන් ගේ ඉල්ලිමක් අනුව, බුදුන් වහන්සේ ඔහුගේ නිවසට පැමිණ මේ සූත්‍රය දේශනා කරනලදී. දහම  අසා අවබෝධ කර වැරදි දිට්ඨිය පහකරගත් ඔහු බුදුන් සරණ ගියබව මෙහි දක්වා ඇත. බලන්න:පව් සේදීම. මූලාශ්‍ර:සංයු.නි: (1) සගාථවග්ග: බ්‍රාහ්මණසංයුත්ත: 7.2.11 සංගාරාව සූත්‍රය, පි.352, ESN:7: Brahmanasamyutta:21.11. Saṅgārava, p.388.
සඟ
▲ සිඟාලක ගෘහ පුත්‍ර-Singalaka the householder’s son
රජගහනුවර වාසි මොහු බුදුන් වහන්සේ වදාළ සිඟාල සූත්‍ර දේශනාව අසා බුදුන් සරණ ගියහ. බලන්න: ගිහියන්ට උපදෙස් මූලාශ්‍රය: දීඝ.නි: (3): 8 සිඟාලක සූත්‍රය, පි.304.
සජ	
▲ සුජාතා උපාසිකාව- Sujatha upasika: ඤාතගමේ විසු මේ උපාසිකාව සෝතාපන්නව, මරණයට පත්වූ බව මෙහි දක්වා ඇත. මූලාශ්‍රය:සංයු.නි: (5-2) මහාවග්ග: සෝතාපත්තිසංයුත්ත:11.1.8 හා 11.1.9 ගිඤ්ජකාවස්ථ සූත්‍ර, පි.184.
සත
▲ සුතනා උපාසිකා- Suthana Upasika: මේ උපාසිකාව හා විසාකා මහා උපාසිකා ඇතුළු උපාසිකාවන් උපෝසථ අටසීලයේ පිහිටි අය බව මෙහි පෙන්වා ඇත. බලන්න:අංගු.නි:(5): 8 නිපාත සාමඤඤවග්ග  සූත්‍ර, පි.381.
සද
▲සුදත්ත උපාසක- Sudatta upasaka: ඤාතගමේ විසු මේ උපාසක සකදාගාමීව, මරණයට පත්ව, යලි එක්වරක් මේ ලෝකයට පැමිණ දුක කෙලවර කර ගන්නා බව මෙහි දක්වා ඇත. මූලාශ්‍රය:සංයු.නි: (5-2) මහාවග්ග: සෝතාපත්තිසංයුත්ත:11.1.8 හා 11.1.9, 11.1.10 ගිඤ්ජකාවස්ථ සූත්‍ර, පි.184.
සන
▲ සන්තුට්ට උපාසක- Santutta Upasaka: ඤාතගමේ විසු මේ උපාසක, අනාගාමිව, සුද්ධාවාසයක ඕපපාතික උපත ලැබූ බව මෙහි දක්වා ඇත. මූලාශ්‍රය:සංයු.නි: (5-2) මහාවග්ග: සෝතාපත්තිසංයුත්ත:11.1.8 හා 11.1.9,11.1.10  ගිඤ්ජකාවස්ථ සූත්‍ර, පි.184.
▲සන්දක පරිබ්‍රාජක- Sandaka paribrajaka: කොසඹෑනුවර වාසි මේ පරිබ්‍රාජකහට 500ක් පිරිවර සිටියහ. ආනන්ද තෙරුන්, බ්‍රහ්මචරියා වාසය පිලිබඳ දේශනා කළ මේ සූත්‍රය අසා පැහැදුන මෙතෙම, තමන් වයස්ගත නිසා පැවිදිවීමට අපහසු බව පවසා තමාගේ පිරිවරට, බුදුන්වහන්සේ වෙත බඹසර වාසය කිරිමට අවවාද කර ඇත. මූලාශ්‍රය: ම.නි (2) 2.3.6 සන්දක සූත්‍රය, පි.324.
▲සංධාන ගහපති-Householder Sandhana: මෙතුමා කරුණු 6ක් සහිතව, නිවන සාක්ෂාත් කොට ඇතිබව බුදුන් වහන්සේ වදාළහ: 1-3) තිසරණය පිලිබඳ අවෙච්චාසහගත ප්‍රසාදය තිබීම, 4) ආරියශිලය තිබීම 5) ආරිය ඥානය තිබීම 6) ආරිය සේඛ ඵල විමුක්තිය. සටහන්: එම ගුණ ඇති අනිකුත් උපාසකයන් ගැන විස්තර මෙහි දක්වා ඇත. මූලාශ්‍රය: අංගු.නි: (4): 6 නිපාත: සාමඤඤ වග්ග: 6.2.17 – සිට 36 දක්වා  සූත්‍ර, පි.290.
▲ සේනානිගේ දියණිය සුජාතා-Senani’s daughter Sujatha: පළමුව සරණයෙහි පිහිටි, සේනානි ගේ දියණිය වන සුජාතාව, ගිහි උපාසිකාවන් අතරින් අග්‍රය යි බුදුන් වහන්සේ වදාළහ. උරුවෙල දනව්වේ, ගයාවේ (වර්තමාන බෝධිගයාව), සේනානි නම් කුල දෙටුවෙක්ගේ, දියණිය වූ මේ තුමිය, බෝධිසත්‍ව්යන් සම්බෝධිය ලැබීමට පෙර, කිරිබත් ආහාරය පුජා කරන ලදී. බලන්න: EAN:note:139 p. 587. මූලාශ්‍ර: අංගු.නි: (1 ) 1 නිපාත: එතදග්ග පාළිය, පි. 84, EAN:1: XIV : Foremost, p. 44.
සණ
▲ සුමණා රාජ කුමරිය- Princess  Sumana: සැවැත්නුවර විසු මේ රජකුමරිය හා ඇයගේ 500ක් පිරිස බුදුන් සරණ ගිය, නිති දාන පුජා කරන ගිහි උපාසිකාවෝ බව මෙහි පෙන්වා ඇත. දන්දීමේ හා නොදීමේ විපාක පිළිබඳව බුදුන් වහන්සේ මෙහිදී ඇයට කරුණු විස්තර කර ඇත. මූලාශ්‍රය:අංගු.නි: (3): 5 නිපාත: සුමණාවග්ග:5.1.4.1. සුමණා සූත්‍රය, පි.72.
▲ සෝණ ගෘහපුත්‍ර-Sona the househoder’s son: රජගහ නුවර වාසි මොහු, බුදුන් වහන්සේගෙන්, පිරිනිවීම පිලිබඳ කරුණු විමසා ඇතිබව මේ සූත්‍රයේ දක්වා ඇත. මූලාශ්‍රය: සංයු.නි: (4): සළායතන සංයුත්ත: ගහපතිවග්ග: 1.13.5 සෝණසූත්‍රය, පි.258.
▲ සොණා උපාසිකා-Sona Upasika: මේ උපාසිකාව හා විසාකා මහා උපාසිකා ඇතුළු උපාසිකාවන් උපෝසථ අටසිලයේ පිහිටි අය බව මෙහි පෙන්වා ඇත. බලන්න: අංගු.නි: (5): 8 නිපාත: සාමඤඤවග්ග  සූත්‍ර, පි.381.
▲සෝණමාතා උපාසිකා-Sonamatha Upasika: මේ උපාසිකාව හා විසාකා මහා උපාසිකා ඇතුළු උපාසිකාවන් උපෝසථ අටසීලයේ පිහිටි අය බව මෙහි පෙන්වා ඇත.බලන්න: අංගු.නි: (5): 8 නිපාත: සාමඤඤවග්ග සූත්‍ර, පි.381.
සප
▲ සුප්පියා උපාසිකා-Suppiya Upasika: ගිලාන උපස්ථායිකාවන් අතරෙන් මෙතුමිය අග්‍රයයි බුදුන් වහන්සේ වදාළහ. එක්සමයක රෝගීවූ භික්ෂුවක් සුවපත් කිරීම පිණිස, තමාගේ කලවයෙන් මස් කපා පිළිගන්වා ඇත. සටහන: එම සිදුවීම මත, මිනිස්මස් අහාර ලෙසින් වැළඳීම තහනම් කිරීමේ විනය නිතිය පනවා ඇත. බලන්න: EAN:note:145.  p.587. මූලාශ්‍ර: අංගු.නි: (1) 1 නිපාත: එතදග්ග පාළිය,පි. 84, EAN:1: Foremost, p. 44.
▼  මේ උපාසිකාව හා විසාකා මහා උපාසිකා ඇතුළු උපාසිකාවන් උපෝසථ අටසීලයේ පිහිටි අය බව මෙහි පෙන්වා ඇත. මූලාශ්‍රය: අංගු.නි: (5): 8 නිපාත: සාමඤඤවග්ග  සූත්‍ර, පි.381.
▲ සුප්පවාසා කෝලිය දේවිය- Suppavāsā Koliyan Devi: ඉතා ප්‍රනීතවූ  අහාර පුජා කරණ දායිකාවන් අතරෙන් මෙතුමිය අග්‍ර යයි බුදුන් වහන්සේ වදාළහ. මෙතුමිය සීවලි රහතුන්ගේ මවය. පෙර කම්ම විපාකයක් නිසා ඇය දිගුකලක් ගැබ් දරා ගෙන සිට, බුදුන් වහන්සේගේ ආශිර්වාදයෙන් දරුවා බිහිකළාය. බලන්න: උප ග්‍රන්ථය1: සීවලී තෙර, EAN:note:144: p.587.
මූලාශ්‍ර: අංගු.නි: (1) 1 නිපාත: එතදග්ග පාළිය, පි. 84, EAN:1:  XIV: Foremost, p. 44.
▼ ප්‍රණීතවූ, සකසා දෙන දන් දීමේ විපාක ලෙසින් දායකයා මෙලොව සතුටින් වාසය කරයි, සුගතියෙ යළි උපතක් ලබයි යයි බුදුන් වහන්සේ මෙතුමියට වදාළහ. මූලාශ්‍රය: අංගු.නි: (2) 4 නිපාත: 4.2.1.7 සුප්පාවසා සූත්‍රය, පි.142.
▼ මේ උපාසිකාව හා විසාකා මහා උපාසිකා ඇතුළු උපාසිකාවන් උපෝසථ අටසිලයේ පිහිටි අය බව මෙහි පෙන්වා ඇත. බලන්න: අංගු.නි: (5): 8 නිපාත: සාමඤඤවග්ග  සූත්‍ර, පි.381.
සභ	
▲සුභද්ද උපාසක-Subadda Upasaka: ඤාතගමේ විසු මේ උපාසක, අනාගාමිව, සුද්ධාවාසයක ඕපපාතික උපත ලැබූ බව මෙහි දක්වා ඇත. මූලාශ්‍රය:සංයු.නි: (5-2) මහාවග්ග: සෝතාපත්තිසංයුත්ත:11.1.8 හා 11.1.9,11.1.10  ගිඤ්ජකාවස්ථ සූත්‍ර, පි.184.
සම	
▲ සාමාවතී බිසව-Queen Samawathi: මෛත්‍රී විහරණය ඇති උපාසිකාවන් අතරින් මෙතුමිය අග්‍ර යයි බුදුන් වහන්සේ වදාළහ. දෙමාපියන් නොමැතිව අනාථබවට පත් මෙතුමිය, කොසඹෑ නුවර උදේන රජුගේ අග මෙහෙසිය වුවාය.  කුජුත්තරාවගෙන් දහම් අසා ඇය හා පිරිස තිසරණ සරණ ගියෝය. රජුගේ වෙනත් මෙහෙසියක් වූ මාගන්දියා, බුදුන් වහන්සේ කෙරෙහි වෛර බැඳ සිටිනිසා, ඇයගේ  ඥාතින්ගේ උපකාර ඇතිව සාමාවතී බිසව හා පිරිවර සිටි මාළිගාව ගිනිබත් කලාය. බලන්න: EAN:note: 142,p. 587, කුජුත්තරා උපාසිකාව, මාගන්දිය බ්‍රාහ්මණ. මූලාශ්‍ර: අංගු.නි: (1 ) 1 නිපාත: එතදග්ග පාළිය, පි. 84, EAN:Foremost, p. 44.
▼ බුදුන් වහන්සේ කොසඹෑනුවර ඝෝසිතආරාමයේ වැඩවසන සමයේ, සාමාවතී බිසව හා 500ක් පිරිවර ගින්නෙන් දැවී කලුරිය කලහ. සංඝයා ඒ බව බුදුන් වහන්සේට පවසා ඔවුන්ගේ යළි උපත ගැන විමසුහ. ඔවුන් අතුරෙහි සෝතාපන්න, සකදාගාමී, අනාගාමී උවැසියන් සිටිබවත්, එමනිසා ඔවුන්ගේ කලුරිය කිරීම නිෂ්ඵල නොවන බව  බුදුන් වහන්සේ වදාළහ. මූලාශ්‍රය: ඛු.නි: උදානපාලිය: 7.10 උදේන සූත්‍රය, පි.316.	
▼සාමාවතී බිසව හා විසාකා මහා උපාසිකා ඇතුළු උපාසිකාවන් උපෝසථ අටසීලයේ පිහිටි අය බව මෙහි පෙන්වා ඇත. මූලාශ්‍රය:  අංගු.නි: (5): 8 නිපාත: සාමඤඤවග්ග  සූත්‍ර, පි.381.
▲ සෝමා හා සකුලා රාජ කුමාරින් -Princesses Soma & Sakula: බුදුන් වහන්සේ සරණ ගිය මෙතුමියන්, පසේනදී කෝසල රජුගේ නැගණියන්ය. (බුහුනියන්). මූලාශ්‍රය: ම.නි: (2): 2.4.10 කණ්ණකත්ථල සූත්‍රය, පි.578.
▲ සෝමා උපාසිකා-Soma Upasika
මේ උපාසිකාව හා විසාකා මහා උපාසිකා ඇතුළු උපාසිකාවන් උපෝසථ අටසිලයේ පිහිටි අය බව මෙහි පෙන්වා ඇත. මූලාශ්‍රය:අංගු.නි: (5): 8 නිපාත: සාමඤඤවග්ග සූත්‍ර, පි.381.
▲ සරකානි ශාක්‍ය- Sarakani Sakyan: මෙතෙම බුදුන් වහන්සේ වැඩසිටි සමයේ කපිලවත්තු පුරයේ වාසය කළ, බුදුන් සරණගිය කෙනෙකි. සුරාපානයට ඇබ්බැහිවීම නිසා ගිලන්ව සිටියහ. ඔහු කලුරිය කලපසු, බුදුන් වහන්සේ එතුමා සෝතාපන්න යයි වදාළහ.ඒ කරුණ පිලිබඳ ශාක්‍යයන් අතර විවාදයක් විය. එයට හේතුව, සරකානි ශාක්‍ය, බොහෝ කලක් මත්පැන් ගත් නිසාය (පන්සිල් නොරැකි නිසා). ඒ පිළිබඳව බුදුන් වහන්සේ දක්වා ඇත්තේ සරකානි ශාක්‍ය දිගුකලක් ත්‍රිවිධ රත්නය කෙරෙහි අචල ප්‍රසාදය ඇතිව වාසය කළබවත්, ඔහු මැරෙන අවස්ථාවේ ත්‍රිවිධ ශික්ෂාව සම්පුර්ණ කරගගෙන සෝතාපන්නව සිටිබවය. සටහන: අටුවාවට අනුව ඔහු මරණ අවස්ථාවේදී මත්පැන් පානය අතහැර, ශිල, සමාධි හා ප්‍රඥා යන ත්‍රිවිධ ශික්ෂාව සම්පුර්ණ කරගෙන සිටියහ. බලන්න:ESN:note:347, p.2428. මූලාශ්‍ර:සෝතාපත්තිසංයුත්ත: සරකානි වග්ග:සරකානි සූත්‍ර 2, පි. 214.
▲ සාරග්ග උපාසක-Saragga Upaska: මෙතුමා කරුණු 6ක් සහිතව, නිවන සාක්ෂාත් කොට ඇතිබව බුදුන් වහන්සේ වදාළහ: 1-3) තිසරණය පිලිබඳ අවෙච්චාසහගත ප්‍රසාදය තිබීම, 4) ආරියශිලය තිබීම 5) ආරිය ඥානය තිබීම 6) ආරිය සේඛ ඵල විමුක්තිය. සටහන්: එම ගුණ ඇති අනිකුත් උපාසකයන් ගැන විස්තර මෙහි දක්වා ඇත. මූලාශ්‍රය: අංගු.නි: (4): 6 නිපාත: සාමඤඤ වග්ග: 6.2.17 – සිට 36 දක්වා  සූත්‍ර, පි.290.
▲ සුර අම්බට්ඨ සිටුවරයා- Sūra Ambaṭṭha Situ: බුදුන් වහන්සේ ගැන අවෙච්චා ප්‍රසාදය ඇති උපාසකයන් අතරින් මෙතුමා අග්‍රය. එක්සමයක, මාරයා බුදුන් වහන්සේගේ රූපය මවාගෙන මොහු අසලට පැමිණ අධර්මය පවසන අවස්ථාවේදී, එය දහම නොවන බව අවබෝධකර මාරයා හඳුනාගෙන ඇත. බලන්න: EAN: note: 136p. 587. මූලාශ්‍ර: අංගු.නි: (1) 1 නිපාත: එතදග්ග පාළිය, පි. 84, EAN:1: Foremost, p. 44.
▼ මෙතුමා කරුණු 6ක් සහිතව, නිවන සාක්ෂාත් කොට ඇතිබව බුදුන් වහන්සේ වදාළහ: 1-3) තිසරණය පිලිබඳ අවෙච්චාසහගත ප්‍රසාදය තිබීම, 4) ආරියශිලය තිබීම 5) ආරිය ඥානය තිබීම 6) ආරිය සේඛ ඵල විමුක්තිය. සටහන්: එම ගුණ ඇති අනිකුත් උපාසකයන් ගැන විස්තර මෙහි දක්වා ඇත. මූලාශ්‍රය: අංගු.නි: (4): 6 නිපාත: සාමඤඤ වග්ග: 6.2.17 – සිට 36 දක්වා  සූත්‍ර, පි.290.
හ
හත
▲හත්ථක ආලවී රාජ කුමාර- Prince Hatthaka of Āḷavī: සතර සංග්‍රහ වස්තුවලින් පිරිස ඇදගන්නා හා පවත්වා ගන්නා උපාසකයන් අතරෙන් හත්තක ආලවී රාජකුමාර අග්‍රය. මෙතුමා ආලවිරට රජුගේ පුතාය. බුදුන්වෙතින් දහම් අසා අනාගාමි බවට පත්වුහ, ගිහියන් අතර ආදර්ශමත් උපාසක ලෙසින්ද ප්‍රසිද්ධය. බුදුන් වහන්සේ වෙතින් පැසසුම් ලැබූ මෙතුමා මෙලොව හැර ගොස් දෙව් උපතක් ලබා බුදුන් නැමදීමට දෙව්ලොව සිට පැමිණිඇත. බලන්න: EAN note 132, p.587. මූලාශ්‍රය: අංගු.නි: (1) 1 නිපාත: එතදග්ග පාළිය, පි. 84, EAN:1 Foremost, p. 44.
▼මේ සූත්‍රයේදී බුදුන් වහන්සේ මොහු සතු අසිරිමත් ගුණ 7 ක් දක්වා ඇත: ශ්‍රද්ධාව, ශීලසම්පන්නවීම, හිරි හා ඔතප් ඇතිබව, බහුශ්‍රැතවීම, ත්‍යාගශිලිබව, ප්‍රඥාව. මූලාශ්‍රය: අංගු.නි: (5): 8 නිපාත: ගහපතිවග්ග: 8.1.3.3 හත්ථක අලාවක සූත්‍රය, පි.136.
▼ මේ සූත්‍රයේදී මෙතුමා සතර සංග්‍රහ වස්තුවෙන්, මහා පිරිසක්හට සංග්‍රහ කරන බව පෙන්වා ඇත. බුදුන් වහන්සේ ඔහුට අසිරිමත් ගුණ 8ක් ඇතිබව වදාළහ. ඉහත දක්වා ඇති කරුණු 7 හා අල්ප ආශාඇතිබව-අපිස්ගුණය 8 වැන්නය. මූලාශ්‍රය: අංගු.නි: (5): 8 නිපාත: ගහපතිවග්ග: 8.1.3.4 හත්ථ අලාවක සූත්‍රය, පි.138.
▼ ආරිය උතුමෝ සුව නින්ද ලබන බව විස්තර කරන මේ සූත්‍රය දේශනා කර ඇත්තේ මෙතුමාටය. මූලාශ්‍ර: අංගු.නි: (1): 3 නිපාත: දේවදුතවග්ග: 3.1.4.5 සූත්‍රය, පි. 290, EAN:3: Divine Messengers: 35.5 Hatthaka,  p.91.
▼ මෙතුමා කරුණු 6ක් සහිතව, නිවන සාක්ෂාත් කොට ඇතිබව බුදුන් වහන්සේ වදාළහ: 1-3) තිසරණය පිලිබඳ අවෙච්චාසහගත ප්‍රසාදය තිබීම, 4) ආරියශිලය තිබීම 5) ආරිය ඥානය තිබීම 6) ආරිය සේඛ ඵල විමුක්තිය. සටහන්: එම ගුණ ඇති අනිකුත් උපාසකයන් ගැන විස්තර මෙහි දක්වා ඇත. මූලාශ්‍රය: අංගු.නි: (4): 6 නිපාත: සාමඤඤ වග්ග: 6.2.17 – සිට 36 දක්වා  සූත්‍ර, පි.290.
▲ හත්ථාරෝහ ගාමිණි -Hatthāroha the Elephant Warrior: හස්තිහමුදාවේ නායකයෙක්වූ මොහු, බුදුන් වදාළ දහම අසා පැහැදී බුදුන් සරණ ගිය බව මෙහි දක්වා ඇත. මූලාශ්‍රය: සංයු.නි: (4) සළායතනවග්ග:ගාමිණිසංයුත්ත:8.1.4 හත්ථාරෝහගාමිණි සූත්‍රය, පි.590.
හල
▲හාලිද්දකානි ගෘහපති-Hāliddakāni the householder: අවන්ති දනව්වේ ගිහි උපාසකයෙක් වූ මොහු, මහාකච්චායන තෙරුන්ගෙන් ධාතු නානාත්වය ගැන විමසීම පිළිබඳව මේ සූත්‍රයේ පෙන්වා ඇත. මූලාශ්‍රය: සංයු.නි: (4): සළායතනසංයුත්ත: ගහපතිවග්ග: 1.13.7 හාලිද්දකානි සූත්‍රය, පි.262.
▼ බුදුන් වහන්සේ, වදාළ මාගන්දිය සූත්‍රය පිලිබඳව පැහැදිලි කරගැනීම පිණිස මේ ගහපති, මහාකච්චායන තෙරුන් හමුවීම මෙහි විස්තර කර ඇත. බලන්න: මහාකච්චායන තෙර. මූලාශ්‍රය: සංයු.නි: (3): නකුලපිතුවග්ග: 1.1.1.3  හලිද්දාකාණි සූත්‍රය,පි.42.



උපග්‍රන්ථය: 4: බුදුන්වහන්සේ වැඩසිටි සමයේ බුදුසසුන අත්හල සංඝයා - The Sangha who disrobed during the dispensation of The Buddha (ත්‍රිපිටකයට අනුව)
අ
▲අරිට්ඨ භික්ෂුව- Bhikkhu Ariṭṭha: ධර්මයට පටහැනි දිට්ඨියක් ඇතිවසිටි මොහු, බුදුන් වහන්සේ වදාළ අවවාද අනුසාසනා පිළිනොගත්හ. පසුව සසුන අත්හළේය. මොහු ලාමක දිට්ඨිය අත් නොහළ හෙයින් ඔහුට උකෙක්ඛපනීයකම්මය (විනයකම්ම) පනවනලදී. බලන්න: වින.පි:චූලවග්ගපාලිය1: 7 පවිටුදිට්ඨි නො දුරුලීමේ උකෙක්ඛපනීයකම්ය, පි.146. මූලාශ්‍ර:ම.නි: (1): 1.3.2 අලගද්දුපම සූත්‍රය, පි.344, EMN:22 The Simile of the Snake,p.214.
▲අස්සජි භික්ෂුව (කිටාගිරිය) – Bhikkhu Assaji (Kitagiri): බුදුන් වහන්සේ කසීරට කිටාගිරියේ වැඩවසන සමයේ සංඝයාට රාත්‍රී භෝජනය හැරදමා නිරෝග සුවයෙන් වාසය කරනලෙසින් අවවාද අනුසාසනා වදාළහ. කිටාගිරි ආවසයේ වාසය කළ මේ භික්ෂුව හා පුන්බ්බසුක භික්ෂුව එම අවවාදය පිළිගැනීමට අකමැතිවූ බව මෙහි පෙන්වා ඇත. පසුව ඔවුන් දෙනම උප පැවිදිවුහ. මූලාශ්‍රය: ම.නි:(2) 2.2.10 කිටාගිරි සූත්‍රය, පි. 252.
ථ
▲ ථුල්ල නන්දා මෙහෙණ-Meheni Thulla Nanda: බුදුන් වහන්සේගේ පරිනිබ්බානයෙන් පසුව, ආනන්ද තෙරුන්, දක්කිනගිරියේ 30 ක් පම නවක මහණුන් හා චාරිකාවේ යෙදීසිටියහ. සිල්පද රැකීමට අපහසුවූ නවක මහණුන් ගිහිබවට පත්වුහ. චාරිකාව අවසන් කර වේළුවනාරාමයට පැමිණි තෙරුන්ට මහා කාශ්‍යප තෙරුන් අවවාද වදාළහ. ළදරු වෙක්මෙන්, බාලයන් සමග හැසිරීමේ අනතුරු බව මහා තෙරුන් පවසා ඇත. එබව ඇසු මේ මෙහෙණිය මහා තෙරුන්ට අපවාද කරඇත:
 “..පෙර අන්‍යඅගමිකවූ මහා කස්සප තෙරුන්, වෙදෙහිමුණිවූ, ආනන්ද තෙරුන්ට කුමාර වාදයෙන් කථාකිරීම නුදුදුසුය”. එලෙස මහා තෙරුන්ට අපවාද කළ ඇයට සිව්රු දරා ගැනීමට නොහැකිව සසුනෙන් බැහැර වූ බව මෙහි දක්වා ඇත. මූලාශ්‍රය: සංයු.නි: (2) කස්සපසංයුත්ත: 4.1.11 චීවර සූත්‍රය, පි.352.
▲ ථුල්ලතිස්සා මෙහෙණ-Meheni Thulla Tissa: එක් සමයක, මහා කශ්‍යප තෙරුන් හා ආනන්ද තෙරුන් භික්ෂුණියන්ට අවවාද අනුසාසනා කිරීම පිණිස සැවැත්නුවර අසබඩ ආරාමයකට වැඩියහ. එහිදී මහා කාශ්‍යප තෙරුන් දහම් දේශනා කරනු දැක ඒ ගැන අකමැතිවූ මේ මෙහෙණිය මෙසේ පවසා ඇත:
 “මහා කාශ්‍යප තෙරුන්, වෙදෙහි පුත්‍ර ආනන්ද තෙරුන් සිටින අවස්ථවේ ධර්-මය දේශනා කිරීම, හරියට ඉදිකටු විකුණන වෙළෙන්දා, ඉදිකටු හදන කෙනාට, ඉදිකටු විකිණිමට තැත් කිරීම වැනි දෙයකි”
එලෙස මහා තෙරුන්ට අපවාද කළ ඇයට සිව්රු දරා ගැනීමට නොහැකිව සසුනෙන් බැහැර වූ බව මෙහි දක්වා ඇත. බලන්න: ESN: Kassapa samyutta:Note 292, p.979. මූලාශ්‍ර: සංයු.නි: (2) කස්සපසංයුත්ත: 4.1.10	 භික්ඛුණි උපස්සය සූත්‍රය, පි.348, ESN: Kassapasamyutta:10 The Bhikkhuni Quarters, p.819.
ද
▲දේවදත්ත භික්ෂුව- Bhikkhu Devadathta: බුදුන් වහන්සේගේ ඥාතියෙකි, ගිහිකල කපිලවස්තු නුවර, ශාක්‍යකුමාරයෙක්ව, ආනන්ද, අනුරුද්ධ ආදී ඥාතීන් සමග බුදු සසුනේ පැවිදිවිය. පසුකල ලාභසත්කාර ආදියෙන් මත්වීම නිසා බුද්ධත්වය ලබාගැනීම පිණිස අජාසත් කුමරු හා බොහෝ අකුසල ක්‍රියා සිදු කරනලදී. පසුව සංඝභේදය කොට, බුදුසසුන හැර දැමිය. දේවදත්ත භික්ෂුව විසින් කරන ලද අකුසල ක්‍රියා නිසා ඔහුගේ ආධ්‍යාත්මික ජිවිතයේ පරිහානිය පිළිබඳව, ම.නි: මහාසරෝපම සූත්‍රයේ පෙන්වා ඇත.
▼දේවදත්ත භික්ෂුව, සංඝභේදය කොට, බුදු සසුනෙන් නික්මීගිය පසු, ඔහුට විඳීමට සිදුවන අයහපත් විපාක පිළිබඳව බුදුන් වහන්සේ මේ සූත්‍රයේ දී පෙන්වා ඇත. මූලාශ්‍ර: අංගු.නි: ( 5):8 නිපාත: 8.1.1.7 දේවදත්ත විපත්ති සූත්‍රය, පි.42.EAN:8: 7.7. Devadatta’s falling, p. 413.
▼දෙව්දත් භික්ෂුව, ආත්මවිපත්ති 8 ඇතිව වාසය කර ඇත. බලන්න: ආත්මවිපත්ති.
▼ලාභ සත්කාර සම්මාන ආදියෙන් සිත යටපත්වීම නිසා දෙව්දත්, සංඝ භේදය කළබව. ඔහු ගේ කුසල මූල සහමුලින්ම සිඳී ගිය බව, සෝභනධර්-ම බිඳී ගිය බව, ඔහුගේම විනාශය ඇතිකරගත් බව මේ සූත්‍රයන්හි දක්වා ඇත. සටහන: දෙව්දත් තම විනාශය ලඟා කරගත්තේ කෙසෙල් ගස්, උණබට ගස් තමාගේම ඵලය නිසා විනාශ වන ලෙසිනි. උපමාව: කෙසල් හා උණබට ගස්. මූලශ්‍ර:සංයු.නි: (2) නිදානවග්ග:ලාභසත්කාරසංයුත්ත: 5.4.1 සංඝභේද සූත්‍රය, 5.4.2 කුසලමුල සූත්‍රය, 5.4.3 කුසලධම්මසමුච්චේද සූත්‍රය, 5.4.4. සුක්ඛධම්මසමුච්චේද සූත්‍රය,5.4.5 අත්තවධ සූත්‍රය.
▼අජාසත් කුමාරයා, දෙව්දත් භික්ෂුවට උදය, සවස රිය 500 බැගින් දානය පිරිනැමීම ගැන මේ සූත්‍රයේ දක්වා ඇත. මූලාශ්‍ර: සංයු.නි: (2) නිදානවග්ග:ලාභසත්කාරසංයුත්ත:5.4.6 පංචරථසත සූත්‍රය, පි.390.
ප
▲ පුන්බ්බසුක භික්ෂුව-(කිටාගිරිය) -Bhikkhu Punabasukha (Kitagiri)බලන්න: අස්සජි භික්ෂුව (කිටාගිරිය).
ම
▲ මෝලියඵග්ගුන භික්ෂුව-Bhikkhu Moliyaphagguna: බුදුන් වහසේගේ ශ්‍රාවකව සිට, උන්වහන්සේගේ අනුසාසනා පිළිගැනීමට අකමැතිව පැවිදිබව අත්හළහ. සටහන: අටුවාවට අනුව: මෝලිය ලෙසින් හඳුන්වා ඇත්තේ ගිහිකල, කෙස්වැටිය හිස මුදුනේ (topknot) ගැටගසා ගෙන තිබීම නිසාය.බලන්න: ESN: note: 21, p.938.
▼මොහු පිලිබඳ විස්තර සඳහන් සූත්‍ර: * සංයු.නි: අභිසමයසංයුත්ත :ආහාරවග්ග: 1.2.3 මෝලියඵග්ගුන සූත්‍රය. ** ම.නි: කකචුපම සූත්‍රය: භික්ඛුණි සංඝයා හා කිට්ටු සම්බධයක් පවත්වා ගෙන ඇතිනිසා බුදුන් වහන්සේ මොහුට අවවාද කිරීම ගැන මෙහිදී පෙන්වා ඇත. ** සංයු.නි: අභිසමයසංයුත්ත:කළාරවග්ග: 1.4.2 කළාර සූත්‍රයේදී මොහු සසුන අතහැර ගිහිබවට පත්වූ බව සඳහන් කර ඇත.
ස
▲ සුනක්ඛත්ත ලිච්චවී - Sunakkhatta the Licchavi: ගිහිකල විසාලාවේ ලිච්චවී කුමාරයෙක්වූ මොහු , බුදුන් වහන්සේගේ පැවිදි උපස්ථායකයෙක් වුහ. පසුකල, බුදුන් වහන්සේ ඉද්දී ප්‍රාතිහාර්ය නොදක්වන්නේ යයි අසතුටුව ගිහි බවට පත්විය. සටහන: දීඝ.නි: මහලි සූත්‍රයේ හා පාඨික සූත්‍රයේ සුනක්ඛත්ත ලිච්චවී පිලිබඳ විස්තර සඳහන්වේ.



















උපග්‍රන්ථය:5-උපමා- Similes 
දහම් කරුණු පැහැදිලි කිරීමට යොදාගත් උපමා මෙහි දක්වා ඇත( සූත්‍ර පිටකයට අනුව)
අ
අක
▲  අකුසලයෙහි යෙදීමේ දුක් විපාක හා කුසලයේ යෙදීමේ සැප විපාක පිලිබඳ උපමා- Similes regarding bad results from unwholesome actions & good results from wholesome actions: මූලාශ්‍රය:ම.නි: (1), මහා ධම්ම සමාදාන සූත්‍රය.
1) වස සහිත තිත්ත පානය උපමාව-Simile of a bitter tasted poisonous drink  : කෙනක් වස සහිත තිත්ත පානයක් පානය කරන්නේ නම් ඔහුට, එම පානයේ තිත්ත රසය නිසා එ අවස්ථාවේ දුක ඇතිවේ, වස, නිසා පසුව මරණිය වේදනා හෝ මරණය ඇතිවේ. මෙහිදී පෙන්වා ඇත්තේ, අකුසල් කිරීමෙන් ,මෙකල  දුක් විපාක ඇතිවනබව හා  මතු කල (පරලොව) දුක් විපාක ඇතිවන බවය.
2) වස සහිත මිහිරි පානය උපමාව-Simile of a sweet tasted poisonous drink  : කෙනක් වස සහිත මිහිරි පානයක් පානය කරන්නේ නම් ඔහුට, එම පානයේ මිහිරි රසය නිසා එ අවස්ථාවේ සැප ඇතිවේ, එහෙත් වස නිසා පසුව මරණිය වේදනා හෝ මරණය ඇතිවේ. මෙහිදී පෙන්වා ඇත්තේ, අකුසල් කිරීමෙන් ඔහු සතුටුවන බවය. එහත්,මරණින් මතු දුගතියක දුක් විඳීමට සිදුවන බවය.
3) අමිහිරි බෙහෙත් පානය උපමාව-Simile of the bitter tasted medicinal drink: පාණ්ඩු රෝගය ඇති කෙනෙක් සිටි, අරළු ආදී තිත්ත බෙහෙත් පානය කරයි නම් ඔහු සුවපත්වේ යයි කෙනෙක් කියයි. එම පානය ගන්නාවිට අමිහිරි වුවද, බෙහෙත් ගුණයෙන් ඔහු සුවයට පත්වේ. මෙහිදී පෙන්වා ඇත්තේ අකුසලයේ නොයෙදීම නිසා එ අවස්ථාවේ දුක්වේදනා ඇතිවිය හැකිබවය, එහෙත්, කුසලයේ යෙදීම නිසා පරලොව සැප ලැබේ.
4) මිහිරි බෙහෙත් පානය උපමාව- Simile of the sweet tasted medicinal drink: රක්තඅතිසාර රෝගය ඇති කෙනෙක් සිටි, ගිතෙල් මීපැණි ආදී මිහිරි බෙහෙත පානය කරයි නම් ඔහු සුවපත්වේ යයි කෙනෙක් කියයි. එම පානය ගන්නාවිට ද මිහිරි වේ, බෙහෙත් ගුණයෙන් ඔහු සුවයට පත්වේ. මෙහිදී පෙන්වා ඇත්තේ කුසලයේ යෙදීම නිසා මෙලොව හා පරලොව සැප ලැබෙන බවය.
▲ආකාශය උපමාව- Simile of the sky: ආකාශය මහා විශාල දෙයකි.  යම් පුද්ගලයෙක්, වර්ණ ගෙන, අහසේ රූප ඇඳීමට උත්සහ කරයි, එහෙත් ආකාශයේ ඇති ස්වභාවය නිසා එසේ කිරීමට ඔහු අසමත්වෙ. එලෙස, මෙත්තා සහගත සිත අප්‍රමාණය, කිසිවකට සැලෙන්නේ නැත. අප්‍රමාණ මෙත්සිත පතුරුවා වාසය කරන කෙනෙකුගේ සිත, වෙනත් කෙනෙකුගේ අයහපත් වචනයෙන් සෙලවිය නොහැකි බව මෙහි පෙන්වා ඇත. මූලාශ්‍රය:ම.නි: 1: ඔපම්මවග්ග: 1.3.1 කකචුපම සූත්‍රය, (ඡෙදය 19), පි.327.
අජ
▲ අජානිය අශ්වයා උපමා-Simile of the Thoroughbred horse
1) මැනවින් පුරුදු කල අජානිය අශ්වයා රාජ සේවය පිණිස උතුම්ය. එලෙසින්, දස දහම් මැනවින් පුහුණු කළ මහණ බුදුසසුනේ උතුම් බවට පත්වෙන බව මින් පෙන්වා ඇත. මූලාශ්‍රය:ම.නි: (2) 2.2.5 භද්‍රාලි සූත්‍රය, පි.190, EMN: Bhadrali Sutta.
2) අජානිය අශ්වයා වර්න, බල, ජව හා ආරෝහපරිණාහ යන සතර කරුණු නිසා රාජකීය වේ, එලස, ආහුනෙය්‍ය, පාහුනෙය්‍ය, දක්ඛිනෙය්‍ය, අංජලීකරණිය ආදී ගුණයන් ගෙන් සමන්විත මහණ අග්‍රය. මූලාශ්‍ර: අංගු.නි: ( 2) 4 නිපාත: 4.6.6. හා 4.7.7 අජානිය සූත්‍ර, පි. 502, EAN:4: 259.6 & 260.7 Thoroughbred, p. 232, අංගු.නි: (3) 5 නිපාත: 5.5.1.3 සූත්‍රය, පි. 422, EAN:5: 203.3 Thoroughbred, p. 304.
අට
▲ ඇට ගොඩ උපමාව- Simile of Heap of bones: වේපුල්ල පව්ව දඹදිව පිහිටි උස කන්දකි. දීර්ඝ සංසාරේ ඉපදී මැරී යළි ඉපදෙන සත්වයන්ගේ ඇට ගොඩ, වේපුල්ල පව්වට වඩා උස බව මෙහිදී පෙන්වා ඇත. මූලාශ්‍ර: ඛු.නි: ඉතිවුත්තක: 1.3.4 අට්ඨිපුඤජ සූත්‍රය, පි.370, සංයු.නි:(2) නිදානවග්ග: අනමතග්ග සංයුත්ත: දුග්ගතවග්ග: 3.2.10 වෙපුල්ල පබ්බත සූත්‍රය, පි.314.
▲ ඇට වලින් සැදුන නගරය උපමාව- Simile of a city made of bones මේ කය-ශරීරය: ජරාව, මරණය, මානය ආදීවූ අයහපත් දෙයින් සැදී ඇතිබව පෙන්වීමට මේ උපමාව යොදාගෙන ඇත. බලන්න: අට්ඨිනං නගරං. මූලාශ්‍රය: ධම්ම පදය: ජරා වග්ගය: 150 ගාථාව, Dhamma Pada, Jaravagga, verse 150.
අත
▲ අත් පා උපමාව-The Simile of Hands and Feet: සළායතන විවිධ ලෙසින් ක්‍රියාකාරීවීම නිසා කම්ම සකස්වන අන්දම පෙන්වීමට මේ උපමාව යොදාගෙන ඇත. බලන්න:සළායතන මූලාශ්‍ර: සංයු.නි: (4) වේදනාසංයුත්ත: සමුද්දවග්ග: 1.18.9 හ 1.18.10 සූත්‍ර, පි.362, ESN: 35: Salayathnanasamyutta: 236.9 & 10 suttas, p.1313.
▲ ඇතුන් දමනය කිරීමේ උපමාව- Simile of taming Elephants: සංඝයා ක්‍රමානුකුලව පුහුණුව ලබාගන්නා අන්දම පෙන්වා දීමට මේ උපමාව යොදාගෙන ඇත. මූලාශ්‍ර: ම.නි: දන්තභූමි සූත්‍රය,EMN: Dhantabumi Sutta.
▲ ඇතා හා අන්ධයන් පිලිබඳ උපමාව-Simile of the Elephant & the Blind men: කෙනක්, අන්ධ මිනිසුන් කිහිප දෙනකුට ඇතෙක් ගෙ විවිධ අංග අතගා බලා ඇතා යනු කවුරුද?  යයි විමසයි. ඒක් එක් අන්ධ මිනිසා තමන් ඇතාගේ අල්වා බැලු අංග අනුව ඇතා මෙවැනි ස්වරුපයක් ඇතැයි පවසයි. ඔවුන්හට සම්පුර්ණ ඇතා ගැන දැනුමක් නැත. එලෙස, විවිධ දිට්ඨි දරන අන්‍යආගමිකයන් හට යථා අවබෝධය නොමැති බව මෙහි දක්වා ඇත. මූලාශ්‍ර: ඛු.නි: උදානපාලි: නානාතිත්ථික සුත්‍ර 3කි,පි.286.
▲ඇත් පිය සටහන උපමාව- Simile of the Elephant footprint: ලෝකයේ සිටින සියලු සතුන්ගේ පිය සටහන්, ඇත් පියසටහනට ඇතුලත් කලහැකිය. එලෙස, සියලු කුසල් දහම් චතුරාර්යසත්‍යට ඇතුලත්වි ඇතිබව මෙහි පෙන්වා ඇත. මූලාශ්‍ර: ම.නි:(1):1.3.8 මහාහත්ථිපදෝපම සූත්‍රය, පි. 468, EMN:28: The Greater Discourse on the Simile of the Elephant’s Footprint, p.264.
අධ
▲ ආධ්‍යාත්මික ජීවිතය ගෙන යන සංඝයාට ඇති මාර්ග බාධා -Obstacles for the Sangha in training
දාරුක්ඛන්ධ උපමාව-The simile of the great log: නදියක පාවියන මහා කඳක්, සාගරයට පැමිණීමට පෙර බාධා 8 කට හසුවේ. එලෙස, දහම් මග යන පුද්ගලයාටද, නිවන අවහිර කරන බාධා ඇත. 1. දරකඳ මෑත ඉවුරට (මෙතෙර) ගසාගෙන යන ලෙසින්, ඔහු සළායතන යන්ට හසුවේ. 2. දරකඳ ඈත ඉවුරට (පරතෙර) ගසාගෙන යන ලෙසින්, ඔහු බාහිර අරමුණු වලට හසුවේ.3.  දරකඳ පාවෙන්නේ නැතිව නදිය යටට ගිලීයන ලෙසින් (මැදකිමිදීම) ඔහු බාහිර නන්දි රාගයට යටවේ 4. දර කන්ද ගොඩට ගැසීම යනු අස්මිමානයට යටවිමය. 5. දරකඳ  මිනිසුන් ගැනීම යනු, පාවියනවිට මිනිසුන් එය ගොඩට ගන්නා ලෙසින් ඔහු ගිහියන් හා අනවශ්‍ය බැඳීම්වලට හසුවේ 6.නොමිනිසුන් ගැනීම යනු  දරකඳ  පාවි යනවිට නො මිනිසුන් වැනි අය ගැනීම, එනම් මහන, දේවලෝක උත්පත්ති පතමින් මග බඹසර කරයි 7. දරකඳ  සුළියකට හසුවීමෙන් ගසාගෙන යෑම නතර වන ලෙසින් ඔහු පස්කම් සැපයට යටවී යයි. 8.දරකඳ පාවි නොගොස් මග රැඳීම නිසා කඳේ ඇතුල කුණුවී යන ලෙසින්, කෙළෙස් වලට හසුවී මාර්ගය විනාශවේ. මූලාශ්‍ර: සංයු.නි: (4 ): සළායතනවග්ග:වේදනා සංයුත්ත: 1.19.4 දාරුක්ඛන්ධ උපමා සූත්‍රය, පි.1.376, ESN:33: Vedanasamyutta:IV Vipers:241.4 The simile of the great log, p.1317.
අන
▲ අනාගාමී උතුමන් සුද්ධාවාසයක උපත ලබන ආකාර පෙන්වීමට යොදාගත් උපමා-Similes about the way in which Anagami's reach pure abodes
ගිනිපුපුර උපමාව: Simile of fire sparks: මේ ගැන යොදාගෙන ඇත්තේ දවස මුළුලේ රත්වී ඇති යකඩගුලියක්, තළනවිට, ගිනිපුපුරක් මතුවී විවිධ ලෙසින් පැතිරී යන ආකාරයය. එලෙස, පස් ආකාරයකින් අනාගාමී උතුමන් සුද්ධාවසයක උපත ලබති. මූලාශ්‍ර:අංගු.නි: (4): 7 නිපාතය: 7.2.1.2. පුරිසගති සූත්‍රය, පි. 402,  EAN: 7 : 55.2 Destinations of Persons, p. 387.
අප
▲ අප්‍රමාදය නම් එක ධර්මය වඩා ගැනීමෙන් මෙලොව පරලොව සුවය ලැබෙන බව පෙන්වන උපමා- Similes used to show that developing  one Dhamma- heedless, that one is able to get welfare in this life and after life. මූලාශ්‍රය: අංගු.නි: (4): 6 නිපාත:ධම්මිකවග්ග: 6.1.5.11 අප්පමාද  සූත්‍රය, පි.156.
1. සියලු සතුන්ගේ පාසටහන් එක් ඇත්පා සටහනට ඇතුල් කලහැකිය. එලෙස, අප්‍රමාදය නම් එක ධර්මය වඩාගැනීමෙන් මෙලොව පරලොව සුවය ලැබේ.
2. කුටාගාර නිවසේ සියලු පරාල, එහි මුදුන් වහලේ එක්තැන්වේ. එලෙස, අප්‍රමාදය නම් එක ධර්මය වඩාගැනීමෙන් මෙලොව පරලොව සුවය ලැබේ.
3. බටකොළ කපන්නා, බටමිටියක් කපාගෙන එය උඩින් අල්වාගෙන, පහළද, දෙපසද මැනවින් තළා ගන්නාලෙස, අප්‍රමාදය නම් එක ධර්මය වඩාගැනීමෙන් මෙලොව පරලොව සුවය ලැබේ.
4. අඹ අත්තක් කැපුවිට එහි ඇති ගෙඩි හැම ඒ අත්තේ එකතුව තිබේ. එලෙස අප්‍රමාදය නම් එක ධර්මය වඩාගැනීමෙන් මෙලොව පරලොව සුවය ලැබේ.
5.  සියලු සුළු කුමාරවරු-පාලකයන්, සක්විතිරජුගේ පාලනයට නතුවී සිටින ලෙසින්,අප්‍රමාදය නම් එක ධර්මය වඩාගැනීමෙන් මෙලොව පරලොව සුවය ලැබේ.
6. සියලුම තරකා එලියට වඩා සඳ එලිය ආලෝකමත්ය, එලෙස අප්‍රමාදය නම් එක ධර්මය වඩාගැනීමෙන් මෙලොව පරලොව සුවය ලැබේ.
උ
▲ උඩුසුළගට විසිකරන දුවිලි උපමාව- Simile of the dust thrown to upper wind: යම්කෙනක් සියුම් දූවිලි උඩුසුළඟට විසිකළවිට ඒ දූවිල්ල ඒ තැනැත්තා ගේ ඇඟටම වැටේ. එලෙස, නිර්දෝෂී, පිරිසිදු ජීවිතයක් ඇති, කෙළෙස් රහිත  පුද්ගලයෙකුට කෙනෙක් ද්වේශ කරන්නේ නම් වැරදි කරන්නේ නම්, එමගින් අයහපත් කර්ම විපාක ඇතිවන බව මෙහි පෙන්වා ඇත. මූලාශ්‍ර: සංයු.නි: (1) සගාථවග්ග:දේවතාසංයුත්ත: 1.3.2 ඵුසති සූත්‍රය, පි. 50, ESN:1:  Devatasamyutta: 22.2. It Touches, p. 84.
▲ උල උපමා- Simile of the spike
1) යම්කිසි උලක් වැරදි ලෙසින් තබා ඇත්නම් එමගින් අනතුරු සිදුවේ. එලෙස, මිථ්‍යාදිට්ඨිය ගැනීමෙන් බොහෝ අනතුරු ඇතිවෙනබව මෙහිදී පෙන්වා ඇත. මූලාශ්‍ර:සංයු.නි: ( 5-1): මහාවග්ග: මග්ගසංයුත්ත:1.1.9 සූක සූත්‍රය, පි.44, ESN: 45: Maggasamyutta: 9.9. The Spike, p. 1613.
2) උල මුවහත් නිසා එය  ඇනුන විට බලවත් වේදනා ඇතිවේ, එනිසා සිතේ තරහක් ඇතිවේ. එලෙස, පුහුදුන් මිනිසාට කායික මානසික වේදනා ඇතිවීම උලකින් ඇනීම වැනිය. ඔහුට තරහ ඇතිවේ, බලවත් වේදනා ඇතිවෙන බව මෙහි පෙන්වා ඇත. කායික වේදනා එක් උලක් ඇනීම වැනිය, මානසික වේදනා උල් දෙකක් ඇනීම වැනිය. මූලාශ්‍ර: සං.නි: (4 ): වේදනා සංයුත්ත:සගාථා වගග: 1.20.6 සල්ල සූත්‍රය, පි.420, ESN: 36: Vedanāsamyutta, 6.6  The dart, p. 1336.
එ
▲ එළකිරි උපමාව- Simile of the cow’s milk
එළකිරි වලට වඩා ඉන් සකස් කරන දීකිරි අග්‍රය, දිකිරිවලට වඩා, ගිතෙල්...වෙඬරු ආදිය අග්‍රවෙ. එලෙස සමාධිසමාපත්තිය ලබා ගැනීමේ දක්ෂතම පුද්ගලයා අග්‍ර යයි පෙන්වීම පිණිස  මේ උපමාව යොදාගෙන ඇත. මූලාශ්‍ර: සංයු.නි: (3): ඛන්ධකවග්ග: ජානසංයුත්ත:13.1.1. සමාපත්ති කුසල සූත්‍රය, පි.566, ESN: 34 Jhānasaṃyutta: 1 Attainment in relation to Concentration, p.1163.
ක
කක
▲ කකචුපම උපමාව- Simile of the doubled edge knife: මෙහිදී පෙන්වා ඇත්තේ දෙපැත් කැපෙන පිහියකින් තමන්ගේ දෙපා කපන විට ද තරහ නොගෙන සිටිම  බුද්ධ අනුසාසනය පිළිගැනීම බවය. බලන්න: කකචුපම,ම.නි:කකචුපම සූත්‍රය.
කට
▲ කටු වනය උපමාව-Simile of the thorn bush: කයේ බොහෝ තුවාල ඇති මිනිසක් කටුවනයකට පිවිසේ. ඒ වනයේ ඇති විවිධ කටු සහිත ගස් ඔහුගේ තුවාල වලට ඇනිම නිසා  ඔහුට බොහෝ දුක් වේදනා ඇතිවේ. එලෙසින්, අසංවර මහණ ගමකට ගිය විට ඔහු නිසා ගමේ වැසියන්ට අයහපත සිදුවන බව මෙහි දී පෙන්වා ඇත. මූලාශ්‍ර: සංයු.නි: (4): සළායතනවග්ග:වේදනාසංයුත්ත: අසිවිසවග්ග:1.19.10 ඡප්පානක සූත්‍රය, පි.404.
▲කැටකිරිල්ල හා ගිජු ලිහිණියා පිලිබඳ උපමාව-Simile of the Quail & the Eagle: කැටකිරිල්ල ගේ වාසස්ථානය මඩ ගොඩක්ය. ඌ එ ස්ථානයෙන් පිටවී ගියහොත් ගිජු ලිහිණියාට ගොදුරු කර ගැනීමට පහසුවේ. එලෙස, සතර සතිපට්ඨානය හැර පස්කම් සැපයේ යෙදෙනවිට, පහසුවෙන්ම මාරයාට හසුවෙන බව මෙහිදී පෙන්වා ඇත. බලන්න: ගෝචර භුමිය. මූලාශ්‍රය:සංයු.නි: (5-1): මහාවග්ග: සතිපට්ඨානසංයුත්ත :අම්බපාලි වග්ග: සකුනග්ඝී සූත්‍රය, පි.296.
කඳ
▲ කඳු මුදුනට වසින වැස්ස උපමා -Simile of the rain falling down to a mountain
 කඳුමුදුනට වැස්ස වසිනවිට, ජලය බෑවුම ඔස්සේ ගලා ගොස් ක්‍රමයෙන් මහා සාගරයට එක්වේ. එලෙස, විද්‍යාවිමුක්තිය පෝෂණයවීම, ක්‍රමානුකූලව සිදුවන ආකාරයද,  එසේම, අවිජ්ජාව පෝෂණය වන අන්දමද මෙහි විස්තර කර ඇත.බලන්න: විද්‍යාවිමුක්ති ඥානදර්ශනය, අවිද්‍යාව. මූලාශ්‍ර:අංගු.නි: (6 ): 10 නිපාත: යමක වග්ග: 10.2.2.1 අවිද්‍යා සූත්‍රය, පි.232, EAN:10: II Pairs: 61.1.Ignorance, p. 517.
කණ
▲ කණ කැස්බෑවා උපමාව- Simile of the blind Turtle
මෙහිදී පෙන්වා ඇත්තේ එක් ඇසක් ඇති කැස්බෑවෙක් ගැනය.එක් ඇසක් ඇති කැස්බෑවා, අවූරුදු 100 කට වරක් මුහුද පතුලේ සිට ගොඩට එයි, එම අවස්ථාවේදී එක් සිදුරක් ඇති වියදණ්ඩක් මුහුදේ පාවී එයි. ඒ කැස්බෑවාට, වියදන්ඩේ ඇති එක් සිදුර, පෙනෙන ඇසින් බලා, උගේ ගෙල එ තුලට දමා ගැනීමට හැකිනම් එය දුර්ලභ දෙයකි. එලෙස, මිනිසත් බව ලබාගැනීම දුර්ලභ දෙයක් බව මෙහි පෙන්වා ඇත. මූලාශ්‍ර: ම.නි :(3) : 3.3.9 බාල පණ්ඩිත සූත්‍රය, පි. 376, EMN: 129: Fool & Wise Men, p. 929, සංයු.නි: (5-2 කාණ්ඩය): මහාවග්ග: සච්චසංයුත්ත: 12.5.7 හා 12.5.8 ඡිග්ගල සූත්‍රය, පි. 341, ESN: 56: Sacchasamyutta: 47.7 Yoke with a Hole, p. 2318.
කප
▲ කපුටා උපමාව-Simile of the Crow: කපුටන්ට අවගුණ 10 ක් ඇතිනිසා උන් වැදහත් යයි සලකන්නේ නැත. එලෙස අවගුණ 10ක් ඇති ලාමක සංඝයාද සසුනට වැදගත් නොවේ. මූලාශ්‍ර: අංගු.නි: (6 ) 10 නිපාත, ආකඞඛ වග්ග, 10.2.3.7. කාකසුත්‍රය,පි.292, EAN:10: III-77.7. The Crow, p. 525.
කම
▲කම්ම හා භවය පිලිබඳ උපමාව-Simile of Existence & kamma කෙනක් කරන කම්ම හා භවය සකස්වීම අතර ඇති සම්බන්ධය කෙතක වැපුරු බීජ වැනිය. එම උපමාව මෙසේ දක්වා ඇත:
	“ කර්මය නම් කෙතය (පොළවය), විඥාණය බීජය (ඇටය) වේ, තණ්හාව එම බීජය පෝෂණය කරන ජලය (උදක) වේ. අවිද්‍යාවෙන් වැසුන, තණ්හාවෙන් බැඳුන, සත්ත්‍වයන්ගේ විඥානය,කාම ලෝකයේ (කාම ධාතුවේ) පිහිටයි. එලෙස සත්ත්‍වයන්ගේ පුනර්භවය ඇති කරණ භවය සකස්වේ”. මූලාශ්‍ර:අංගු.නි:(1):3 නිපාත:3.2.3.6 සූත්‍රය,පි.432,EAN:3:76.6 Existence, p.119.
කර
▲ කර්ම විපාක යහපත් වීම නිසා ඇතිවෙන හොඳ ප්‍රතිඵල පෙන්වීමට යොදාගෙන ඇති උපමා- Similes used to show the good effects on good deeds
සුදුකාරයා උපමාව- Simile of the gambler: කිසියම් සූදුකාරයෙක් ඔහුගේ පළමු ක්‍රීඩාවෙන් මහා සම්පත් ජයගෙන සතුටුව සැප විඳි. ඔහු ලබන එම සැපයට වඩා පණ්ඩිතයා, තුන්දොරින් යහපත් කර්ම සිදුකර දෙව් මිනිස් සැප ලබා ගන්ණා සතුට අප්‍රමාණබව මෙහි දක්වා ඇත. සුදුකාරයාගේ සතුට කුඩා ගල් කැටයක් වැනිය, එහෙත් පණ්ඩිතයා ලබන සතුට හිමාල පව්ව වැනිය. මූලාශ්‍ර: ම.නි:(3): 3.3.9 බාල පණ්ඩිත සූත්‍රය, පි. 376, EMN: 129: Fool & Wise Men, p. 929, අංගු.නි: (1): 3 නිපාත, බාල වග්ග සූත්‍ර, පි.234, EAN: 3: The Fool, p. 80.
▲ කර්ම විපාක කෙනෙක් පසුපස එන අන්දම පෙන්වන උපමා- Similes used to show that Kamma follows the person
කරත්තයක් ඇදගෙන යන ගොනාගේ කූර පිටිපස කරත්ත රෝදය නිරතුරුවම පැමිණේ, රෝදය තමාගේ පය පිටිපස එනබව දන්නාවිට එය අපහසුවකි. අයහපත් කම්ම විපාක, එලෙසින් පුද්ගලයා පිටිපසින් එයි. සෑම සතකුගේ සෙවනැල්ල ඔවුන් පසුපසින් සිටි, එය කෙනකුට කරදරයක් නොවේ. එලෙස, යහපත් කම්ම, සෙවනැල්ල ලෙසින් මිනිසා පසුපසින් එයි. මූලාශ්‍රය: ධම්මපදය:යමකවග්ග.
කල
▲ කල්පයක් යනු දීර්ඝ කාල පරිච්චේදයක් බව පෙන්වන උපමා-Similes used to show the great length of a Kalpa: මූලාශ්‍ර:සංයු.නි: (2 ): නිදානවග්ග: අනමතග්ගසංයුත්ත:3.1.5 පබ්බත සූත්‍රය, පි.301, ESN:15: Anamataggasamyutta:5.5 The Mountain, p. 301.
1) යොදුනක් දිග, පළල හා උස ඇති මහා ගල් පව්වක්, සිනිදු සළුවකින් සෑම වසරකට එක්වරක් මැදීමෙන් ගෙවිඅවසන්විය හැකිය. එහෙත්, කල්පයක් ගෙවී යාමට දීර්ඝ කාලයක් ගතවේ.
2) යොදුනක් උස, දිග හා පළල ඇති , යකඩ පවුරකින් වටවුන නුවරක් ඇත. එහි, අබ ඇට පුරවා ඇත. සෑම වසර 100ක් ගිය විට, පුද්ගලයෙක් පැමිණ ඒ නුවරින් අබ ඇටයක් ගනී, එසේ සෑම සියවසක් ඇවැමෙන් ඒ මහා අබඇට ගොඩ අවසන්වේ, එහෙත්, කල්පය අවසන් නොවෙන්නේය.
කළ
▲ කොළ අතු ඇති හා කොළ අතු නැති ගස උපමා- Simile of the Tree with  branches and leaves & the Tree without branches and leaves: මූලාශ්‍ර:අංගු.නි: (3 ):5 නිපාත: 5.1.3.4 දුස්සීල සූත්‍රය, පි. 52, EAN:5: 24.4 Immoral,p. 243.
1) අතු කොළ ඇති ගසක පොත්ත, හරය මනාව වැඩේ. එලෙස සුසිල්වතා ශිලසම්පන්න වීම නිසා සමාධිය ලබාගනී. එනිසා යථාභූතඥානදර්ශනය  ඇතිවේ, එමගින් නිබිද්දාව හා විරාගය ඇතිවේ. නිබිද්දාව හා විරාගය ඇතිතිවිට විමුක්තිඥානදර්ශනය ඇතිවේ.
2) අතු කොළ නැති ගසක පොත්ත, හරය මනාව නොවැඩේ. එලෙස දුසිල්වතා, ශිලසම්පන්න නොවීම වීම නිසා සමාධිය .... විමුක්තිඥානදර්ශනය ඇතිකරගැනීමට ඔහුට හැකියාව නැත.
සටහන: එම උපමාවම මෙ සූත්‍රයේද පෙන්වා ඇත. බලන්න: අංගු.නි: (4): 6 නිපාත:ධම්මිකවග්ග: 6.1.5.8 ඉන්ද්‍රියසංවර සූත්‍රය, පි.150.
▲ කළදරනුව උපමාව-Simile of the Potholder
කළයක් මනාව තබා ගැනීමට දරනුව උපකාරීවේ. එලෙස, ආරිය අටමග වැඩිම සිතට ආධාරයක් බව මෙහි පෙන්වා ඇත. මූලාශ්‍ර: සංයු.නි: (5-1):මහාවග්ග: මග්ගසංයුත්ත: 1.3.7 කුම්භ සූත්‍රය, පි. 62, ESN: 45: Maggasamyutta:27.7.The Pot, p. 1633.
▲ කළාමැදිරියා උපමාව- Simile of the Glowworm: හිරු උදාවන තෙක් කළාමැදිරියා ගෙ එළිය බබලයි. එලෙස, තථාගතයන් පහළ වෙනතෙක් අන්‍ය ආගමික දහම බබලයි.එහෙත්,  තථාගතයන් පහළවූ විට බුදුසසුන, හිරු එළිය මෙන් ලෝකයේ බබලයි. මූලාශ්‍ර: ඛු.නි: උදාන පාලිය: 6.10 තථාගත උත්පාද සූත්‍රය, පි. 304.
කස
▲ කොස්වාලිහිණියා උපමාව- Simile of Koswalihiniya: කොස්වාලිහිණියා (හංසයෙක් බඳු පක්ෂියෙක්), දියමුසු කිරි ලැබුන විට, දිය හැර කිරිපමණක් පානය කරයි. එලෙස, නුවණැති ආරියන් ලාමක දේ බැහැර කිරීමට සමත්වන අන්දම මෙහිදී පෙන්වා ඇත. මූලාශ්‍ර: ඛු.නි: උදානපාලිය: 8.7 ද්විධාපථ සූත්‍රය, පි. 338.
ග
ගග
▲ ගංගානම් නදිය උපමා-Simile of Ganges River
1) ගංගානම් ගඟ ගලන්නේ නැගෙනහිරට බරවය. එලෙස, ආරියඅටමග වඩන පුද්ගලයා නිවන දෙසට බරවී සිටින බව මෙහිදී පෙන්වා ඇත. මූලාශ්‍රය:සංයු.නි: (5-1) මහාවග්ග:මග්ගසංයුත්ත: පාචීනනින්න සූත්‍ර, පි.102.
2) ගංගානම් ගඟ   නැගෙනහිරට බරවය. එලෙස, පංචබල වඩන පුද්ගලයා නිවන දෙසට බරවී සිටින බව මෙහිදී පෙන්වා ඇත. මූලාශ්‍ර: සංයු.නි: ( 5-1 ): මහාවග්ග: බලසංයුත්ත: පචිනනින්නාදී සූත්‍රය, පි. 462, ESN: 50: Balasamyutta: The river Ganges,  p. 2038.
3) ගංගානම් නදියේ ජල ප්‍රමානය විශාලය.  ගිනිසුලක් රැගෙන එන පුද්ගලයක්, ගංගා නදියේ ජලය උණුකිරිමට තැත් කරයි, එහෙත්, නදියේ මහා බව නිසා ඔහුට එසේ කළ නොහැකිය. එලෙස, අප්‍රමාණයවූ මෙත්තා සහගත සිත ඇති පුද්ගලයා, අනුන්ගේ අයහපත් වචනයෙන් නොසෙල්වේ. මූලාශ්‍රය:ම.නි: 1: ඔපම්මවග්ග: 1.3.1 කකචුපම සූත්‍රය, (ඡෙදය 20) පි.327
▲ ගංගා හා දුපත උපමාව-Simile of the rivers & the Island
පංච ඉන්ද්‍රිය හා පංච බල අතර ඇති අන්‍යෝන්‍ය සම්බන්ධයය දැක්වීමට මේ උපමාව යොදාගෙන ඇත. ගංගාවක මැද දුපතක් ඇත. එම ගංගාව එකම ගංගාව හෝ ගංගා දෙකක් ලෙසින් සලකිය හැකිය:1) මැද දුපත දෙපස ගලන ජලය නැගෙනහිර ගංගාව හා බටහිර ගංගාව ලෙසින් ගැනීම 2) දුපතට උතුරින් ඇති ජලය උතුරු ගංගාව ලෙසින්ද, දකුණේ ඇති ජලය දකුණු ගංගාව ලෙසින් ගැනීම. කුමන ක්‍රමයකට සැලකුවද සියලුම ගංගා එකම ජල කඳකි. එලෙස, පංච ඉන්ද්‍රියඇත්නම් පංච බල තිබේ, පංච බල ඇත්නම් පංච ඉන්ද්‍රිය තිබේ යයි ඒවා අතර ඇති සම්බන්ධය අවබෝධ කර ගත හැකිවේ. මූලාශ්‍ර: සංයු.නි: (5-1): මහාවග්ග: ඉන්ද්‍රියසංයුත්ත: ජරාවග්ග: 4.5.3 සාකෙත සූත්‍රය, පි.414.ESN:48: Indriyasamyutta: 43.3. Saketha, p.1975.
ගද
▲ ගද්දුලබද්ධ උපමාව- Similes of The leash
ගද්දුලබද්ධ යනු බල්ලෙක් ගැට ගසා තබන කනුවය. එසේ ගැට ගසා ඇති බල්ලා, බැඳුමෙන් මිදිය නොහැකිව කනුව වටා දුවයයි. එලෙස, තණ්හාව පහ නොකළ සත්ත්‍වයෝ, ආරිය ධර්මය නොදත් නිසා, පංච උපාදානස්කන්ධය තමාගේ යයි අල්වාගෙන  සසර වටේ කැරකෙන බව පෙන්වීමට මෙ උපමාව යොදාගෙන ඇත. මූලාශ්‍ර:සංයු.නි: ( 3 ): ඛන්ධ සංයුත්ත: 1.2.5.7 ගද්දුලබද්ධ සූත්‍රය, පි. 284, ESN: 22: Khanda samyutta: 99.7 The leash, p. 1090.
ගන
▲ ගිනිඅඟුරු වල උපමාව-Simile of Hot coal pit
ගිනිඅඟුරු පිරි වලකට වැටීම නිසා බොහෝ දුක් වේදනා ඇතිවේ. ජිවත්වීමට කැමති කෙනක්, තවත් අය විසින් එවැනි වලකට දැමීමට යන්නේ නම්, ඉන් ඇතිවෙන වේදනා දන්නා පුද්ගලයා ඉන් මිදීමට උත්සාහ කරයි. එලෙස, චේතනා පහළ කිරිමෙන් ඇතිවන කර්ම විපාක නිසා සසර දික්වේ. සසරින් ගැලවීමට කැමති කෙනක්, චේතනා ගැන අවබෝධය ඇතිව කටයුතුකිරීම ගැන මෙහි දක්වා ඇත. මූලාශ්‍ර :සංයු.නි: (2): නිදානවග්ග: අභිසමය සංයුත්ත: 1.7.3 පුත්තමංස සූත්‍රය, පි. 174, ESN: 13 :  Abhisamyasamyutta: 63.3 Son’s Flesh, p. 697.
▲ ගිනිදඬු උපමාව-Simile of Fire sticks
ගිනිදඬු දෙකක් ගැටීමෙන් ගිනි ඇතිවේ, ඒවා වෙන්කල විට ගින්නක් ඇති කිරීමට බැරිය. එලෙස, ස්පර්ශය ඇතිවිට වේදනා ඇතිවේ, ස්පර්ශය නැතිවිට වේදනා ඇතිනොවන බව මෙහි පෙන්වා ඇත. මූලාශ්‍රය: සංයු.නි: ( 5-1): මහාවග්ග: ඉන්ද්‍රියසංයුත්ත: 4.4.9 කට්ඨෝපම සූත්‍රය, පි.404.
▲ ගිනිදැල්වීමේ හා නිවිමේ උපමා-Similes of lightening & extinguishing a  fire: බොජ්ඣංග ධර්මතා වැඩීමට සුදුසුහා නුසුදුසු අවස්ථා පෙන්වීමට මේ උපමාව යොදාගෙන ඇත. මූලාශ්‍ර: සංයු.නි: (5-1): බොජ්ඣංග සංයුත්ත: 2.6.3 අග්ගි සූත්‍රය, පි.244, ESN: Maggasamyutta: Bojjanga: 53.3 Fire, p. 1795.
1) යම්කිසි පුද්ගලයෙක් ගිනි දැල්වීම පිණිස, ශීතල සුළං ඇති තැනක,  අමු දර ආදිය යොදා, වැලි දමමින් මද ගින්නක් දැල්වීමට තැත් කලත් ඔහුට ඒ ගින්න දල්වා ගැනීමට හැකිනොවේ. එලෙස, සිත උදාසීනව ඇතිවිට පස්සද්ධි, සමාධි, උපේක්ඛා බොජ්ඣංග වැඩිමට සුදුසු නොවේ.
2) යම්කිසි පුද්ගලයෙක් ගිනි දැල්වීම පිණිස, සුළං මුවාවූ තැනක, වියලි දර ආදිය යොදා, වැලි දමන්නේ නැතිව, මද ගින්නක් දැල්වීමට තැත් කරයි. ඔහුට ඒ ගින්න දල්වා ගැනීමට හැකිවේ. එලෙස,  සිත උදාසීනවූ අවස්ථාවේ ධම්මවිචය, විරිය හා පීති බොජ්ඣංග වැඩිමට සුදුසු වේ.
3) යම්කිසි පුද්ගලයෙක් මහා ගින්නක් නිවීමට කැමතිවේ, ඒ පිණිස ඔහු වියලි දර ආදියදමයි, එහෙත්, ඔහුට ඒ මහා ගින්න නිවා ගත නො හැකිවේ. එලෙස,  සිත නොසන්සුන්වූ අවස්ථාවේ, ධම්මවිචය, විරිය හා පීති බොජ්ඣංග වැඩිමට සුදුසු නොවේ.
4) යම්කිසි පුද්ගලයෙක් මහා ගින්නක් නිවීමට කැමතිවේ, ඒ පිණිස ඔහු අමු දර ආදිය දමමින්, ශිතල සුළං ලබාදෙමින්, වැලි ඉසිමින් කටයුතු කරයි. ඔහුට ඒ මහා ගින්න නිවා දැමිය හැකිය.එලෙස, සිත නොසන්සුන්වූ අවස්ථාවේ, පස්සද්ධි, සමාධි, උපේක්ඛා බොජ්ඣංග වැඩිමට සුදුසු වේ.
ගම
▲  ගොමපිඩුව උපමාව-Simile of lump of cow dung
ගොම පිඩුව ඉතා දුබල, අස්ථිර දෙයකි. පංච උපාදානස්කන්ධයට එවැනි ශක්තියක් නොමැතිබව වටහාගෙන සසරින් මිදීම පිණිස අප්‍රමාදව කටයුතු කිරීමේ වැදගත්කම මෙහිදී පෙන්වා ඇත. මූලාශ්‍ර:සංයු.නි: (3): ඛන්ධසංයුත්ත:  1.2.5.4 ගොම පින්ඩුපම සූත්‍රය, පි. 274, ESN:22:  Khandasamyutta: 96.4 A Lump of Cow dung, p. 1087.
ගල
▲ ගලායන නදිය නතරකිරීමේ උපමාව- Simile of stopping  a running river
ගලායන නදියක් නතර කිරීමට නම් ශක්තිමත් බැම්මක් බැඳිය යුතුය. එලෙස,තණ්හාව නමැති ගලායන නදිය නතර කිරීමට, ඉන්ද්‍රිය සංවරය, සිහිය හා මාර්ග ප්‍රඥාව තිබිය යුතු බව මෙහි පෙන්වා ඇත. මූලාශ්‍රය: ඛු.නි.සුත්තනිපාත: පාරායනවග්ග:වස්තුගාථා: පි,326, 5-1 අජිතමානවක, පි.336
 ගව
▲ ගොවියා උපමාව-Simile of the farmer: කුඹුරක් වපුරන ගොවියා, පළමුව ගොනුන් ලවා කුඹුර හාරා, වල් පැල ගලවා, බීජ වපුරයි. මෙහිදී පෙන්වා ඇත්තේ, ධර්මය නම් කෙත, බුදුන් වහන්සේ සකස්කළ අන්දමය.
“කෙතේ වපුරන බිජු නම් ශ්‍රද්ධාවය, වැස්ස නම් තපසය, ප්‍රඥාව වියදණ්ඩ හා නගුලය, හිරිය (ලජ්ජාව) නම් රිටය, සිහිය යොත-නගුල්දත හා කෙවිටය. කාය වචී සුචරිතය ඇතිව, ආහරයේ සංවරය ඇතිව, සත්‍ය නම් අංකුසයෙන් වල් උදුරා දමමි, අරහත්වය මගේ විමුක්තියය ( වියගහෙන් මිදීම). ප්‍රධන් වීරිය (නගුල ඇදගෙන යන) ගොනුන්ය, එය නොනැවතීම නිවනවෙතට ගෙනයයි. එලෙසින් ධර්ම කෙත සානලදී, වපුරන ලදී, ව අස්වැන්න අමත ඵලයය, ඒ සීසෑම සියලු දුකින් මිදීමය”.
සටහන: සු.නි: උරගවග්ග: 1-4 කසීභාරද්වාජ සූත්‍රය, පි.42 හි මේ සමාන විස්තරයක් ඇත. මූලාශ්‍රය:සංයු.නි: (1) බ්‍රාහමණසංයුත්ත: උපාසකවග්ග: 7.2.1 කසීසූත්‍රය: පි.332.
▲ගෙය උපමාව- Simile of the house
වේලිගිය වහලක් ඇති ගෙයක් වහා ගින්නට හසුවේ. එහෙත් ගල් ආදියෙන් කල ගෙයක් ගිනි තැබීමට අපහසුය. එලෙස, කෙලෙස් ඇති සිතට පහසුවෙන් ම මාරයාට පැමිණිය හැකිය, කෙළෙස් රහිත සිත මාරයාගෙන් නිදහස්ය. මූලාශ්‍ර:සංයු.නි: (4) සළායතනවග්ග: වේදනාසංයුත්ත:ආසිවිසිවග්ග: 1.19.6 අවස්සුත පරියාය සූත්‍රය, පි.380, ESN:35:Salayatanasamyutta:243.6 Exposition on the Corrupted, p.1319.
ජ
ජන
▲ ජනපදකල්‍යාණි උපමා- Simile of Most beautiful woman in the province
1) කිසියම් ප්‍රදේශයක සිටින ශෝභාමත් රූ සපුව ඇති කාන්තාව ජනපද කල්‍යාණියය. ඇයගේ රූපය වසඟවී, මත්වී මිනිසුන් පරිහානියට පත්වේ. එලස, ලාභ සත්කාර ආදියෙන් මත්වන සංඝයා මාර්ගය විනාශ කරගන්නා අන්දම මෙහි දක්වා ඇත. මූලාශ්‍රය:සංයු.නි: (2) නිදානවග්ග: ලාභසත්කාරසංයුත්ත: 3.3.2 ජනපදකල්‍යාණි සූත්‍රය, පි.380.
2) ජීවත්වීමට කැමති මිනිසකුට, පිරුණ තෙල්බඳුනක් හිසේ තබාගෙන ජනපදකල්‍යාණිය බැලීමට රැස්වී සිටින මහා ජනසමුහය මැදින් ගමන් කිරීමට නියෝගදෙන්නේය. ඔහු පසුපස කඩුගත් මිනිසක් ගමන් කරයි. යම්හෙයකින්, තෙල් බඳුන ස්වල්ප ලෙසින් හෝ විසිරීගිය හොත් ඔහුගේ හිස කපා දමන බව ඔහුට දන්වා ඇත. එලෙස, අණකල පුද්ගලයෙක්, මරණ භය නිසා පමාවට නොපැමිණ, සිහියෙන් කටයුතු කරයි. එලෙස, සසර භය දැක කායගතා සිහිය ඇතිව මාර්ගයේ ගමන් කලයුතු බව මෙහිදී පෙන්වා ඇත. මූලාශ්‍රය: සංයු.නි: (2) නිදානවග්ග: සතිපට්ඨානසංයුත්ත: නාලන්දවග්ග: 3.2.10 ජනපදකල්‍යාණි සූත්‍රය, පි.331.
ත
තග
▲ තෑගී දීමේ උපමාව- Simile of giving gifts
කෙනෙක්, වෙනත් කෙනක්හට යම් තෑගී ආදී දෙයක් ගෙනයයි. එහෙත්, ඒ පුද්ගලයා ඒවා භාර නොගන්නේ නම්, පළමු පුද්ගලයා ඒවා ආපසු ගෙනයායුතුය. එලෙස, කෙනෙක් වෙනත් කෙනෙකුට අක්‍රෝෂ පරිභව කරනවිට, අනිත් තැනැත්තා ඒවා බාර ගන්නේ නැත්නම්, ඒවා දුන් තැනැත්තාටම හිමිවේ. මූලාශ්‍රය: සංයු.නි: (1): සගාථවග්ග: බ්‍රාහ්මණ සංයුත්ත:7.1.2 අක්කොස සූත්‍රය, පි.314.
තර
▲   තරුණ රුක උපමාව-Simile of the young tree
පළමුව සැදු කුඩා පැලයක් නිතර පොහොර වතුර දමා සාත්තු කිරීම නිසා තරුණ රුකක් බවට පත්වේ. එලෙස, නිතර නිතර සංයෝජන ධර්මතා ආස්වාදය කරනවිට, තණ්හාව හොඳින් වැඩි එයි. තරුණ කාලයේදීම, පළමු කි ගස, මුලින්ම ගලවා, ගින්නෙන් දවා, අළු ගඟේ පාකර හැරියොත්, එ ගස නැවත හැදෙන්නේ නැත. එලෙස, සංයෝජන හටගත් විගස, ඒවායේ ආදීනව සිහිකර පහකර ගන්නේ නම් තණ්හාව වැඩි නොයන බව මෙහිදී පෙන්වා ඇත. මූලාශ්‍ර: සංයු.නි: (2): නිදානවග්ග: අභිසමයසංයුත්ත:1.6.7 තරුණරුක සූත්‍රය,පි. 162, ESN:12: Nidanasamyutta: 57.7. The sapling, p.689.
තල
▲ තල් ගස උපමාව-Simile of the Palm tree: කරටිය මුලින්ම සිඳිනලද තල් ගසක් (තාලාවත්‍ථු) නැවත හටගන්නේ නැත. එලෙස, බුදුන් වහන්සේ,  රූපය, ශබ්දය ...ආදී සියලුම තණ්හා-කෙළෙස්  මුළුමනින්ම සිඳ දමා ඇතිබව මෙහිදී පෙන්වා ඇත. මූලාශ්‍ර:  අංගු.නි: ( 5 ): 8 නිපාත: 8.1.2.1 වේරඤ්ජ සුත්‍රය, පි. 62, EAN: 8: The 11 .1  Verañjã, p 416.
▲තෙල්පහන උපමාව-Simile of the oil lamp
තෙල් පහනක් දැල්වීමට තෙල් හා වැටියක් අවශ්‍යවේ. ඒවා අවසන්වූ විට පහන නිවී යයි. එලෙස, ත්‍රිවිධ වේදනා පිලිබඳ යථා අවබෝධය ලැබූ ආරිය ශ්‍රාවකයා ගේ කය බිදී ජීවිතය කෙළවර විමේන්, සියලු විඳීම් අවසන්වීයන බව මෙහිදී පෙන්වා ඇත. මූලාශ්‍ර: සං.නි: (4 ): සළායතන වග්ග: වේදනා සංයුත්ත:සගාථා වගග: 1.20.7 ගිලන්හල  සූත්‍රය, පි.424 , ESN: 36: Vedanāsamyutta, 7.7 The sick ward, p. 1339.
ද
▲දක්‍ෂ ගොපල්ලා උපමාව-  Simile of the skillful Cowherd
කරුණු 11කින් සමන්විත දක්ෂ ගොපල්ලා තම ගවරැල යහපත් ලෙසින් බලාගනී. එලෙස, ගුණ 11කින් සමන්විත භික්ෂුව, ධම්ම විනය වර්ධනය කර ගැනීමට සමත්වේ. සටහන: එම කරුණු මෙ සූත්‍රයේ විස්තරාත්මකව පෙන්වා ඇත. මූලාශ්‍ර: ම.නි: (1 ) 1.4.3 මහා ගෝපාලක සූත්‍රය, පි.546, EMN:33: The greater discourse on the cowherd, p.292.
▲දක්‍ෂ හා අදක්ෂ වෙළෙන්දා උපමාව- Simile of the skillful & un skillful  Shopkeeper
වෙළඳාමට තීක්‍ෂණ ඇසඇති, වගකීම ඇති, අනුග්‍රාහකයන් ඇති වෙළෙන්දා දක්ෂය, ඔහුට මහා ධනයක් උපයාගැනීමට හැකිවීම නිසා ජීවිතය දියුණු කරගත හැකිය. එහෙත්, එම කරුණු නැති අදක්ෂ වෙළෙන්දා ගෙ ජීවිතය අසාර්ථක වේ. මෙහිදී පෙන්වා ඇත්තේ භික්ෂුවකට එම ගුණ 3 ඇත්නම් මාර්ගය සාර්ථක කරගැනීමට හැකිබවය. එම ගුණ නැති භික්ෂුව මාර්ගයේ පිරිහේ. තීක්‍ෂණ ඇස: චතු සත්‍ය යහපත්ව දැකීම. වගකීම: අකුසල පහකොට කුසලය වඩාගැනීමට විරිය තිබීම.  අනුග්‍රාහකයන් ලැබීම: උතුම් ජේෂ්ඨ භික්ෂුන් නිතර හමුවී දහම් කරුණු පහදා ගැනීම. මූලාශ්‍ර: අංගු.නි: (2): 3 නිපාත: 3.1.2.9 -10 සූත්‍ර 2කි, පි. 256, EAN:3: 19.9 & 20.10 Shopkeeper, p. 84.
දද
▲ දාදු කැටය උපමාව-Simile of the Gambler's dice
කෙනෙක් උඩට විසිකරන දාදු කැටය බිමට වැටෙන විට, එ වැටෙන ස්ථානයේම සිටි. එලෙස, නරක ක්‍රියාකරණ අය නියතලෙසින්ම දුගතියකට වැටේ, හොඳ ක්‍රියාකරණ අය, නියතලෙසින්ම සුගතියේ පහළවේ යයි මෙහි දක්වා ඇත. මූලාශ්‍ර: අංගු.නි:(6) 10 නිපාත: කරජකාය වගග,10.5.1.7.පඨම සඤ්චෙතනික සූත්‍රය හා 10.5.1.8 දුතිය සඤ්චෙතනික සූත්‍රය, පි.566, EAN: 10:The Deed Born Body: Volitional 1 & 2, p.558.
දණ
▲ දණ්ඩ උපමාව-Simile of the Stick
අහසට විසිකරන දණ්ඩක්, බිමට පතිත වන ආකාරය වරින් වරට වෙනස්වේ. යම් අවස්ථාවක දණ්ඩේ මුල පලමුවෙන්ම බිමට වැටිය හැකිවේ. තවත් අවස්ථවක දණ්ඩේ අග පළමුව පතිත විය හැකිය. එලෙස, දීර්ඝ සසරේ ගමන් කරන සත්ත්‍වයෝ වරක මෙලොවින් පරලොවට යයි, වරක පරලොවින් මෙලොවට පැමිණේ යයි සසරෙ ඇති බිය මෙහි දක්වා ඇත. සටහන: මේ උපමාව: සංයු.නි: මහාවග්ග: සච්චසංයුත්තයේ: සිංසපාවග්ගයේ: දණ්ඩ සූත්‍රයේ ද දක්වාඇත. මූලාශ්‍ර:සංයු.නි (2): නිදානවග්ග: අන්මතග්ගසංයුත්ත:3.1.9 දණ්ඩ සූත්‍රය, පි. 306, ESN:15: Anamataggasamyutta:9.9. The stick, p. 795.
දඹ
▲ දඹරුක උපමාව-Simile of the Rose apple tree
දඹදිව හටගත් රුක් අතුරින් දඹරුක අග්‍රවේ.  එලෙස , බෝධිපාක්‍ය ධර්මතා අතුරින්, ප්‍රඥාඉන්ද්‍රිය අග්‍ර බව පෙන්වීමට මෙ උපමාව යොදාගෙන ඇත. මූලාශ්‍රය: සංයු.නි: (5-1): මහාවග්ග: ඉද්දිපාද සංයුත්ත:සම්බෝධිවග්ග: 4.7.7 රුක්ඛ සූත්‍ර 4 කි, පි.442.
දර
▲ දොරවල් 11ක් ඇති ගෙදර උපමාව-Simile of the House with 11 doors
ගෙයකට දොරවල් 11ක් ඇතිවිට, යම් ගින්නක් ඇතිවුවහොත්, ගෙහිමියාට ගින්නෙන් ගැලවීයාමට මං 11ක් ඇත. කෙනෙක් සමාපත්ති 11ක් වඩන්නේ නම්  ඔහුට සසර ගින්නෙන් මිදියාමට ක්‍රම 11ක් ඇත. බලන්න: අමතද්වාර. මූලාශ්‍ර: ම.නි: (2): 2.1.2 අට්ඨකනාගර සූත්‍රය, පි.35, EMN:52: Aṭṭhakanāgara Sutta,p.432.
දල
▲ දැල උපමාව-Simile of the Net
දැලක් යොදා විශාල ප්‍රදේශයක් වටකර දැමිය හැකිවේ. එලෙස,  ආධ්‍යාත්මික තණ්හාව හා බාහිර තණ්හාව දැලක් ලෙසින් මිනිසා වටලාගෙන ඇති අන්දම මෙහි විස්තර කර ඇත. මූලාශ්‍ර: අංගු.නි: (2): 4 නිපාත: 4.4.5.9 තණ්හාජාලිනි සූත්‍රය, පි.424.
දව
▲ දැව කොටය උපමාව- Simile of the block of log
ශක්‌තිමත් දැවකොටයක් පහසුවෙන් කපා දැමිය නොහැකිය. එලෙස, ප්‍රධන් වීරිය වඩන සංඝයා මාරයාගේ වසඟයට ගැනීම අපහසු බව මෙහි පෙන්වා ඇත. මූලාශ්‍ර:සංයු.නි: (2) නිදානවග්ග:ඔපම්මසංයුත්ත:8.1.8 කලිඬගරූප සූත්‍රය,පි.436, ESN:20: Opammasamyutta: 8 Blocks of wood, p.915.
ධ
ධර
▲ධර්මය ශ්‍රවනය ආකාරය පිලිබඳ උපමා- Similes about listening to Dhamma: මූලාශ්‍ර:අංගු.නි: (1): 3 නිපාත: 3.1.3.10 සූත්‍රය, පි. 277, EAN: 3: 30.10 sutta, p. 88.
ධර්මය ශ්‍රවනය කරන ආකාරයේ විවිධ බව පෙන්වීමට මෙ උපමා යොදාගෙන ඇත
1) යටිකුරු ප්‍රඥාව ඇති අයට, යහපත් දහම ඇසුනද, එය සිතේ දරා ගැනීමට සමත් නැත. හරියට යටිකුරු කොට තැබූ කලයකට දමන ජලය ඒ තුලට නොයන ලෙසය.
2) වෙනත් කෙනක් දහම් දේශනාව පවත්වෙන තෙක් අසාසිටි. අසුනෙනේ නැගිට ගත් පසු එය අමතකවේ. එය හරියට, වාඩිවීසිටින විට දුන් කෑම ආදිය ඔඩොක්කුවේ තබාගෙන සිට, නැගිට ගත් සැනෙන් බිම වැටෙන ලෙසින්ය.
3) තව කෙනෙක් දහම යහපත් ලෙසින් අසයි, මතකයේ තබාගනී. එය හරියට උඩුකුරුව තබා ඇති කලයට වතුර පුරවනවා වැනිය
න
නග
▲ නගර උපමාව- Simile of the city: සියලු කරුණු වලින් සම්පුර්ණවූ ශක්තිමත් නගරයක්, සතුරන්ට පරාජය කළ නොහැකිය. එලෙස, සප්ත සද්ධර්මය සමන්විත භික්ෂුව, මාරයා හට පරාජය කල නොහැකිය. මූලාශ්‍ර: අංගු.නි: ( 4 ): 7 නිපාත: 7.2.2.3 නගරූපම සූත්‍රය, පි. 454, EAN:7: 67.3 Simile of the Fortress, p. 397.
▲ නාගයෝ උපමාව-Simile of Snakes
හිමාල කඳුවැටිය ආශ්‍රිතකරගෙන නාගයෝ ඔවුන්ගේ කය පෝෂණය කර, ශක්තිමත් කරගනි. ඉන්පසු ඔවුන් එහි ඇති පොකුණු වලට පැමිණේ, එහි සිට ක්‍රම ක්‍රමයෙන් මහා මුහුදට පැමිණ මහා නාග යෝ බවට පත්වේ. එලෙස ශීලය පදනම්කොට සප්ත බොජ්ඣංග  වඩන භික්ෂුව ක්‍රම ක්‍රමයෙන් මහාබවටඅරහත්වයට පැමිණෙන අන්දම මෙ උපමාව යොදාගෙන පෙන්වා ඇත. මූලාශ්‍ර: සංයු.නි: ( 5-1 ): මහාවග්ග: බොජ්ඣංග සංයුත්ත: 2.1.1. හිමවන්ත සූත්‍රය, පි.168, ESN: 46: Bojjhaṅgasaṃyutta: 1.1.The Himalayas, p. 1730
නද
▲නදිය උපමා-Simile of the river
1) මහා වේගයෙන් ගලන නදියකට වැටුන මිනිසකුට ගොඩට ඒම පහසු නැත. එලෙස සසර ප්‍රවාහයට අසුවූ ලෝක සත්වයාට ඉන් ගොඩඒම පහසු නොවන බව මෙහි පෙන්වා ඇත. මූලාශ්‍ර: සංයු.නි: (3 ): ඛන්ධ සංයුත්ත:5: 1.2.5.1 නදීසූත්‍රය, පි.264, ESN:22: Khandasamyutta:V: 93.1 The River, p.1084.
▼වේගයෙන් ගලා යන නදියක පිනා යන මිනිසාට පහසුවෙන් මුහුදට පැමිණිය හැකිය. එලෙස, ආරිය අටමගට බැසගත් පුද්ගලයා වේගයෙන් නිවනට පැමිණේ.  මූලාශ්‍රය:සංයු.නි:මග්ගසංයුත්ත:14 බලකරනියවග්ග: 1.14නදී සූත්‍රය,පි.146
නය
▲ නිය අග ඇති පස්බිඳ උපමාව- Simile of bit of soil in the finger nail
මහා පොළවේ ඇති පස් ප්‍රමාණය හා සසඳනවිට, නිය අග ඇති පස් බිඳ ඉතා සුළුය. එලෙස, අප්‍රසිද්ධ, දනව්වල ඉපදෙන මිනිසුන් ප්‍රමාණය මහා බව හා බුදුවරු උපත ලබන මධ්‍ය ප්‍රදේශයේ උපත ලබන ජනයා ස්වල්පබව මෙහිදී පෙන්වා ඇත. මූලාශ්‍රය: සංයු.නි: (5-2): මහාවග්ග: සච්චසංයුත්ත: 12.7.2. පච්චන්ත සූත්‍රය, පි. 356.
▲ නිවරණ පහෙන් සිත වැසියාම පිලිබඳ උපමා- Similes showing how hindrances obstruct the mind: මූලශ්‍ර: අංගු.නි: (3 ): 5 නිපාත: 5.4.5.3 සන්ඬගාරව සූත්‍රය, පි. 396, EAN:5:193.3 Saṅgārava sutta, p.300.
1) වර්ණ මිශ්‍ර ජලය ඇති බඳුන උපමාව- Simile of color water bowl: දිය බඳුනක් විවිධ පාට ඇති ජලය මිශ්‍රව ඇත්නම් එහි පතුල දැකීම අසිරුය. එලෙස, කාමයෙන් යටවූ  සිතට දහම යහපත්ව දැකිය නොහැකිය.
2) බුබුළු දමන උණු වතුර ඇති බඳුන උපමාව- Simile of hot bubling water bowl: බුබුළු දමන උණුවතුර ඇති දිය බඳුනක් ස්පර්ශය කිරීමෙන් පිඩා ඇතිවේ. එලෙස තරහ සිත තමාටද අනුන්ටද පිඩා කරයි.
3)  දිය සෙවෙල පිරි ඇති බඳුන උපමාව-  Simile of bowl filled with algae: දිය සෙවෙල නිසා බඳුනේ පතුල පැහැදිලිව දැකීම අපහසුවේ. එලෙස, ථිනමිද්ධයෙන් සිත වැසීගිය විට මාර්ගය වඩා ගැනීමට දිරිය නැත.
4)  කැළඹුන ජලය පිරි ඇති විල උපමාව-  Simile of a lake filled water waves: විලක ජලය කැළඹී ඇතිවිට එහි පතුල පැහැදිලි නැත. එලෙස  උද්ධච්චකුක්කුච්චය ඇති සිත නිසල කර සමාධිය ඇතිකර ගැනීම පහසු නොවේ.
5)  මඩ ආදියෙන් පිරි ඇති විල උපමාව-  Simile of a lake filled mud: මඩ ආදී අප්‍රවිත්‍ර දේ ඇති විලක පතුල පැහැදිලිව දැකීමට අපහසුවේ. එලෙස,  විචිකිචඡාවට යටවූ සිතේ ශ්‍රද්ධාව ආදී කුසලයන් ඇතිකර ගැනීම පහසු නොවේ.
නර
▲ නරක බීජ උපමාව- Simile of bad seeds
හොඳ බීජ නිසා ඇතිවන අස්වැන්න අතර නරක බීජ නිසා ඇතිවූ අස්වැන්න එකට තිබීම නිසා හොඳ අස්වැන්නද විනාශවි යයි. එලෙස යහපත් සංඝයා අතරට අයහපත් සංඝයා එක්වීම නිසා හානි සිදුවන බව මෙහිදී පෙන්වා ඇත. මූලාශ්‍ර:අංගු.නි: (5): 8 නිපාත: 8.1.1.10 කාරණ්ඩව සූත්‍රය, පි. 56, EAN:8: 10.10 Trash, p. 411.
නල
▲ නෙළුම් මල උපමාව- Simile of the Lotus flower
මඩේ උපත ලබා, මඩේම සැදී වැඩි, මඩ දියෙන් නැගීසිටින නෙලුම් මල, පිරිසිදු ලෙසින් සිටි. එලෙස කෙළෙස් පිරි ලෝකයේ උපත ලබා හැදුන වැඩුන තථාගතයන්, සියලු කෙළෙස් පහකර, පිරිසිදු සිතින් වැඩසිටින ආකාරය මෙහිදී පෙන්වා ඇත. මූලාශ්‍ර:අංගු.නි: (6):10 නිපාත: 10.2.4.1. බාහුන සූත්‍රය,පි.296, EAN:10: The Elders: 81.1. Bahuna, p. 526.
නළ
▲ නළ කලාප උපමාව-Simile of the bamboo bundles
නළ කලාප -බටමිටි දෙකක් එකිනෙකට හෙත්තුව තබා ඇත්නම් ඒවා බිම නොවැටේ. එකක් අස් කලහොත් අනික බිමට වැටේ. එම උපමාව යොදාගෙන සැරියුත් මහා තෙරුන් පෙන්වා ඇත්තේ නාම රූප හා විඥාණය  අතර ඇති අන්‍යෝන්‍ය සම්බන්ධයය. නාමරූප හේතුකොට විඥාණය ඇතිවේ, විඥාණය හේතුකොට නාමරූප ඇතිවේ. නාම රූප නැතිවිට විඥානය නොපවතී, විඥානය නැතිවිට නාම රූප නොපවතී මූලාශ්‍ර: සංයු.නි: (2 ): නිදානවග්ග: අභිසමයසංයුත්ත:1.7.7. නළකලාප සූත්‍රය.
නව
▲නැවඋපමාව-Simile of the ship
වේවැල්වලින් බඳිනා ලද නැවක්, මාස 6ක් මුළුල්ලේ ජලයට යටවී තිබේ නම් එය දිරායයි. එලෙස, ආරිය අටමග බොහෝකලක් බහුල කරනලද භික්ෂුවගේ සංයෝජන දිරා, ක්‍ෂයවී යන ආකාරය මෙහිදී පෙන්වා ඇත. මූලාශ්‍ර: සංයු.නි: (5-1):මග්ගසංයුත්ත:14 බලකරණිය: 1.14. නාවා සූත්‍රය, පි. 144, ESN:45: Maggasamyutta:158.10 The ship, p.1701.
නස
▲ නිසරු ගස උපමාව- Simile of the Barren Tree
ගසක, කොළඅතු නො වැඩුනවිට, එහි මුල් නොවැඩේ, මුල් නොවැඩුන විට ගසේ පොත්ත, හරය නොවැඩේ, එනිසා ගස නිසරු ගසක් බවට පත්වේ. එලෙස, ඉන්ද්‍රිය අසංවරය ඇතිවිට අසිල්වත්වේ, අසිල්වත් බව සම්මා සමාධියට බාධාවකි, සම්මා සමාධිය නොමැතිවිට, යථාභූත ඥානදර්ශනය ඇතිනොවේ, යථාභූත ඥානදර්ශනය නොමැතිවිට, නිබිද්දාව හා විරාගය ඇතිනොවේ, නිබිද්දාව හා විරාගය නොමැතිවිට විමුක්තිය- නිවන සාක්ෂාත් නොවන බව මෙහි පෙන්වා ඇත. මූලාශ්‍රය: අංගු.නි: (4): 6 නිපාත:ධම්මිකවග්ග: 6.1.5.8 ඉන්ද්‍රියසංවර සූත්‍රය, පි.150.
ප
පංච
▲ පංච උපාදානස්කන්ධය තමාගේ නොවන බව පෙන්වා දෙන උපමා-Similes showing that the Five aggregates are not belonged to one self
ජේතවනආරාමයේ (හෝ තමන්ට අයිති නැති තැනක) ඇති දර ආදිය මිනිසුන් රැගෙන යනවිට, සංඝයාට ඒ ගැන අකැමත්තක් ඇති නොවේ. එලෙස, පංච උපාදානස්කන්ධය, තමාට අයිති දෙයක් නොවන බව සලකා එයට ඇති ඇල්ම පහකර ගතයුතුවෙ. සටහන: විස්තරපිණිස බලන්න: සංයු.නි: (4) සළායතනවග්ග:වේදනාසංයුත්ත: 1.10.8 හා1.10.9 සූත්‍ර. පි. 198. මූලාශ්‍ර: සංයු.නි: ( 3): ඛන්ධසංයුත්ත:4 නතුම්හාකවග්ග:සූත්‍ර 3 කි, පි.88, ESN:22:Khnadasamyutta:IV Not yours, 3 suttas, p. 1026.
පත
▲පාතාලය උපමාව-Simile of the bottomless abyss
පාතාලය යනු පතුලක් දැකීමට නොහැකි මහා ගැඹුරකි (ආගධයකි). පුහුදුන් මිනිසාට ඇතිවන දුක් වේදනා පාතාලය වැනිය. ධර්මය නොදත් නිසා ඔහුට දුකින් ගොඩවිම නොහැකිය. මූලාශ්‍ර: සං.නි: (4 ): සළායතන වග්ග: වේදනා සංයුත්ත:සගාථා වගග: 1.20.4 පාතාල සූත්‍රය, පි.418, ESN:36: Vedanāsamyutta, 4.4. The Bottomless Abyss, p. 1335.
▲ පුත්‍රමාංශ උපමාව-  Simile of  Son’s Flesh
කාන්තාරයකින් එතර වීමට යන දෙමාපියන්, ආහාර නොමැති නිසා කාන්තාරයෙන් එතර වීමට නොහැකිවේය යන බියෙන්, ඔවුන්ගේ එකම පුත්‍රයා මරා, ඔහුගේ මස් මහා දුකින් යුතුව, විලාප කියමින් අනුභව කරයි. එලෙස, කය පෝෂණය පිණිස ගන්නා ආහාර ගතයුත්තේ, විනෝදය පිණිස නොව සසර කතර තරණය කිරීම පිණිස බව මෙහිදී පෙන්වා ඇත. මූලාශ්‍ර:සංයු.නි: (2): නිදානවග්ග: අභිසමයසංයුත්ත: 1.7.3 පුත්‍රමාංශ සූත්‍රය, පි. 174, ESN: 12: Nidanasamyutta: VII: 63.3. Son’s Flesh, p. 696.
පණ
▲ ප්‍රාණීන් පිලිබඳ උපමා- Simile of the beings
1) පොළොව පිහිට කරගෙන, සියලුම ප්‍රාණීන්, සිව් ඉරියව්ව පවත්වයි. එලෙස,  ශීලයේ පිහිටා සප්ත බොජ්ඣංග වැඩියයුතු බව මින් පෙන්වා ඇත. මූලාශ්‍රය: සංයු.නි: (5-1) මහාවග්ග: බොජ්ඣංගසංයුත්ත:2.2.1 පාණ සූත්‍රය, පි.190.
2) මහාමුහුදේ බොහෝ  ප්‍රාණීන් සිටිති. යම් පුද්ගලයෙක්, මුළු දඹදිව ඇති ලි රැගෙන, ඒවා උල්කර, මුහුදේ ඇති සියලු ප්‍රාණීන් ඇල්ලීමට උත්සාහ කලද, ඔහුට එ සියලු ප්‍රාණීන් අල්ලා ගාථා නොහැකිය.එලෙස, අත්භවය සියුම්ය, ආපය දුක මහත්ය. එම දුකෙන් ගැලවීම පිණිස චතුසත්‍ය අවබෝධ කර විරිය කළයුතුබව මෙහිදී පෙන්වා ඇත. මූලාශ්‍රය: සංයු.නි: (5-2 ) මහාවග්ග:සච්චසංයුත්ත: 12.4.6 පාණ සූත්‍රය, පි. 322.
පර
▲ පරසතු මල් රුක උපමාව-Simile of coral tree
පරසතු රුක ක්‍රම ක්‍රමයෙන් වැඩි මල් හටගත්විට සුවඳ දසඅත හමායයි. එලෙස,ගිහිගෙය හැර, ශ්‍රමණබව ලබා, ක්‍රමානුකුලව පුහුණුව ලබන භික්ෂුව, සියලු කෙළෙස් හැර, උතුම් විමුක්තිය ලැබීම දහම් සුවඳ දස අත හමා යාම වැනිය. මූලාශ්‍ර:අංගු.නි: (4): 7 නිපාත:7.2.2.5 පාරිචඡත්‍රක සූත්‍රය, පි.468, EAN:7: 69.5 Pāricchattaka, p.400.
▲ පැරණි තුවාලය උපමා- Simile of the old wound
1) බොහෝකල් ගිය තුවාලයක් පිළියම් කිරීම පහසු නොවේ. එලස, කිපෙන ගති ඇති පුද්ගලයන් අතින් සිදුවන අයහපත් කම්ම විපාකවලට පිළියම් නොමැතිබව මෙහිදී පෙන්වා ඇත. මූලාශ්‍රය: අංගු.නි: (3): 5 නිපාත:ගිලානවග්ග: 5.3.3.9 පරිකුප්ප සූත්‍රය, පි.262. EAN: 5: 129.9 Lesions, p. 279.
2)  බොහෝකල් ගිය තුවාලයකින් (ගඩුව) සැරව ආදී අපවිත්‍ර දේ ගලායයි, පිළිකුල් සහගතය. එලෙස, නව දොරකින් ජරාව ගලයන කය, පරණ තුවාලයක් වැනිය. එනිසා, කයට ඇති ඇල්ම හැරදමා මාර්ගය වඩා ගැනීම ගැන මෙහි දක්වා ඇත. සටහන:නවදොර:ඇස්2, කන්2, නාසයේ සිදුරු2,මුව,මුත්‍රාපිටකරන තැන, ගුදය. මූලාශ්‍ර: අංගු.නි: ( 5 ): 9 නිපාත: 9.1.2.5 ගන්ඩෝපම සූත්‍රය, පි. 446, EAN: 9: 15.5 Boil, p. 467.
පස
▲පැසුන ගොයම උපමාව-Simile of the ripen harvest
ගවපල්ලා නොපෙනෙන අවස්ථාව බලා ගොනා පැසුන ගොයම කන්ට කෙතට බසී.  ඒ බව දකිනා ගවපල්ලා ඌට දණ්ඩකින් පහරදේ. ඒ පහර දැඩි දුක් වේදනා ඇතිකළ නිසා, ඉන්පසු ගොනා, ගොයමට බසින්නේ නැත. එලෙස,  ස්පර්ශ ආයතන පිලිබඳ සංවරයය නොමැති පෘතජ්ජන මිනිසා පංචකාම ගුණ යන්ට යටවේ. එහෙත්, ස්පර්ශ ආයතන වලින් ඇතිවෙන වේදනා අවබෝධ කරගත් සංඝයා, ඒවාට යටනොවී, යථාබව අවබෝධ කර සමාධියට සිත පත්කරගන්නා බව මෙහි පෙන්වා ඇත. මූලාශ්‍ර: සංයු.නි: (4): සළායතනවග්ග:වේදනාසංයුත්ත: අසිවිසවග්ග: 1.10.9 විනාඋපමාව සූත්‍රය, පි.400, ESN: Salayathnavagga: Vedanasamyutta: 246.9 The Simile of the lute, p.1324.
ඵ
ඵල
▲ ඵලය නිසා විනාශවීම පෙන්වන උපමාව-Simile of destruction by own fruit
උණ, බට, කෙසල් ආදීය, ඒවා තුළ හටගන්නා ඵල නිසා විනාශවේ. එලෙස, සිත තුළ හටගන්නා අකුසල මිනිසාගේ විනාශයට හේතුවන බව මෙ උපමාවෙන් පෙන්වා ඇත. මූලාශ්‍ර: සංයු.නි: (1): සගාථවග්ග: කෝසල සංයුත්ත: 3.1.2 පුරිස සූත්‍රය, පි. 158, ESN: 3: Kosala samyutta: 2.2 A Person, p. 219.
බ
බජ
▲ බීජ උපමාව-Simile of the seeds
ලාමක දිට්ඨියෙන් කටයුතු කරනවිට ලැබෙන්නේ අමිහිරි ප්‍රතිඵලය. සම්මා දිට්ඨිය ඇතිව කටයුතු කරනවිට ලැබෙන්නේ මිහිරි ප්‍රතිඵලය. මේ උපමාවෙන් පෙන්වා ඇත්තේ තිත්ත ඇටයක් පැල කිරීමෙන් ලැබෙන ඵලය අමිහිරිය, මිහිරි  ඇටයක් පැල කිරීමෙන් ලැබෙන ඵලය මිහිරිය. එලෙස, සම්මා දිට්ඨිය යහපතද, මිථ්‍යාදිට්ඨිය අයහපතද ගෙනදෙන බවය. මූලාශ්‍ර:අංගු.නි: (6): 10 නිපාත: සමණසඤ්ඤා වගග: 10.3.1.4. බීජ සූත්‍රය,පි.410, EAN:10: 104. 4-A Seed, p.541.
බර
▲ බෙර ශබ්දය උපමාව- Simile of the drum sound
බෙර සද්ද හොඳින් දන්නා පුද්ගලයෙක්, ගමනක් යැමට මාර්ගයට පැමිණේ. එහිදී ඔහුට බෙර සද්දයක් ඇසේ, එවිට ඒ සද්දය කුමන බෙරයකින් ඇතිවෙන්නේද යයි ඔහු යහපත් ලෙසින්ම දනී. එලස, ධර්මය, මේ භවයේ පුරුදු පුහුණු කලවිට, ඊළඟ භවයේ ධර්මය කෙනෙක් පවසයි නම්, සිහිය අවදිවේ එනිසා ධර්ම මාර්ගය ඒ භවයේදී වඩා ගැනීමට හැකිවනබව මෙහි පෙන්වා ඇත. මූලාශ්‍ර: අංගු.නි: (2): 4 නිපාත: මහාවග්ග: 4.4.5.1 සොතානුධත සූත්‍රය, පි.380,
බල
▲ බාලයා හා පණ්ඩිතයා නිසා සිදුවන යහපත හා අයහපත පෙන්වීමට යොදාගත් උපමා- Similes used to show the benefits & non- benefits by association with foolish & wise: මූලාශ්‍ර: ම.නි: ( 3): 3.2.5 බහුධාතුක සූත්‍රය, පි.209, EMN: 115: The Many Kinds of Elements, p. 840.
1) පිදුරු සෙවිලි කල නිවස උපමාව-Simile of the roof covered with hay: පිදුරු වහල ඇති ගෙයක් පහසුවෙන් ගින්නට අසුවේ, එ අසල ගෙවල් තිබේ නම් ඒවාද ගින්නට යටවේ. එලෙස බාලයන් ආශ්‍රය කිරීම නිසා විපත් සිදුවේ යයි මෙහිදී පෙන්වා ඇත.
2)  උළු සෙවිලි කල නිවස උපමාව-Simile of the roof covered with tiles: උළු වහල ඇති ගෙයක් පහසුවෙන් ගින්නට හසු නොවේ. එ නිසා අසල ඇති ගෙවල් වලට කරදර ඇති නොවේ. එලෙස පණ්ඩිතයන් ආශ්‍රය කිරීම නිසා සිදුවන්නේ යහපතක් යයි මෙහිදී පෙන්වා ඇත. පත්වේ.
බළ
▲ බළලා උපමාව-Simile of the cat
බළලා (බිළාල), ගොදුරු සොයා යන්නේ මීයෙක් අල්වා ගෙන ඌ, නොසපා ගිලිම නිසා, බඩේ සිටින මියා, ඌගේ අතුනුබහන් කෑමෙන් ඒ බළලා මරණයට පත්වේ. මේ උපමාව යොදාගෙන ඇත්තේ  අවෙලාවේ, සංඝයා පවුල් අතර හැසිරීම නිසා ශිලය බිඳීයාම ආදී අනතුරු ඇතිවෙන බව පෙන්වීමටය. මූලාශ්‍රය: සංයු.නි: (2) නිදානවග්ග: ඔපම්මසංයුත්ත:බිළාල සූත්‍රය.
▲බළල්සමින් කල පසුම්බිය උපමාව-Simile of the cat skin bag
බළල්සමින් කල පසුම්බිය ඉතා මෘදුය-සිනිදුය, ඒ නිසා සර සර වැනි සද්ධ ඇති කිරීමට නොහැකිය. යම්කෙනක්, ගල් කැටයක් ගෙ, ඒ පසුම්බියට ගසා එමගින් සර බර සද්ධ ඇතිකිරීමට උත්සාහ කළද ඉන් ඵලක් නොවේ. එලෙස, මෙත්තාසහගත සිත වඩාගත විට අන්‍යයන්ගේ රළු වචනයෙන් සිත සසල නොවන බව මෙහිදී පෙන්වා ඇත. මූලාශ්‍රය:ම.නි: 1: ඔපම්මවග්ග: 1.3.1 කකචුපම සූත්‍රය,(ඡෙදය 21)  පි.327.
භ
භජ
▲ භෝජනයෙහි මාත්‍රවීම පිලිබඳ දැක්වූ උපමා- Similes for moderate in eating: මූලාශ්‍ර: සංයු.නි: ( 4 ) සලායතනවග්ග: 1.19.2 රථුපම සූත්‍රය, පි.369, ESN: Salayatanasamyutta: 239.2 The Simile of the Chariot, p.1315.
තෙල් ගැල්වීමේ උපමාව-Simile of applying oil
1) යම් පුද්ගලයෙක් තමන්ට ඇති තුවාලයක් සුවකිරීම පිණිස බෙහෙත් තෙල් ආදිය ගල්වයි. එලෙස, නුවණින් සලකා කයේ පැවත්ම පිණිස පමණක් අහාර ගැනීම.
2)  බර ගෙනයන කරත්තයක්, පහසුවෙන් ගෙනයාම පිණිස රෝද කූරවල තෙල් ගාන ලෙසින්, කය පහසුවෙන් පවත්වා ගැනීම පිණිස ආහාර ගත යුතුවේ.
▲භාවනා වර්ධනය පිලිබඳ උපමා- Similes on Development in meditation: මූලාශ්‍රය: අංගු.නි: (4) 7 නිපාත:මහාවග්ග: භාවනානුයුත්ත සූත්‍රය,පි.482
1) කිකිළිය හා බිත්තර උපමාව- Simile of the hen and eggs
 කිකිළිය, තමාගේ බිත්තර රකින්නේ නැතිව, පැටව් කටුව බිඳ හොදින් එලියට ඒවා! යයි පැතුවද එය ඉෂ්ඨනොවේ. එලෙස, භාවනාවෙ නොයෙදුන කෙනෙකුට, සිතින් පතා සිත විමුක්තියට පත් කර ගත නොහැකි බව මෙහි දක්වා ඇත. එහෙත්, කිකිළිය තම බිත්තර මැනවින් රැකුවහොත්, පැටව් නිසිලෙස උපදිවා යයයි පැතුවත් නොපැතුවත්, ඇගේ පැටව් යහපත් ලෙසින් කටුව බිඳ ගෙන එළියට එයි. එලෙස, භාවනාව යහපත් ලෙසින් වඩාගන්නා කෙනෙකුට, සිතින් නො පැතුවත් අවිද්‍යාව බිඳ, විමුක්තිය ඇතිකර ගත හැකිය.
2) වඩුවා උපමාව- Simile of the carpenter
වඩුවෙක්, වැඩ කිරීම නිසා ඔහුගේ වෑය ගෙවියයි, එහෙත්, අද මෙපමණක් ගෙවී ගියාය යන වැටහීම ඔහුට නැත. එලෙස, භාවනාව වඩා ගන්නා භික්ෂුවට, දිනෙන් දිනට කෙතක් දුරට ආසව ප්‍රහීණය වූවාද යන අවබෝධ නැත. එහෙත්, ආසාව ක්‍ෂය වූ විට, ඒ පිලිබඳ නුවණ ඇතිවේ.
3) ශිත කාලයේ ඉවුරේ රඳවන ලද  ඔරුව පිලිබඳ උපමාව- Simile of the boat landed on the beach during winter
ශිත ඍතුවේ වැල්ලේ තබා ඇති ඔරුව, සුළං, හිරු එළිය ආදියෙන් ක්‍රම ක්‍රමයෙන් විනාශයට යයි. එලෙස, භාවනාව වඩා ගන්නා භික්ෂුවට, දිනෙන් දිනට කෙතක් දුරට ආසව ප්‍රහීණය වූවාද යන අවබෝධ නැත. එහෙත්, ආසාව ක්‍ෂය වූ විට, ඒ පිලිබඳ නුවණ ඇතිවේ.
ම
මක
▲ මක්ඛලිගෝසාල ගේ අයහපත් ඉගැන්වීම් නිසා මින්සුන්ට සිදුවෙන අයහපත පෙන්වීමට මේ උපමා යොදාගෙන ඇත:
1)  කේසකම්බිලි පොරෝනය උපමාව-The simile of Matted hair blanket: සියලු වස්ත්‍ර අතුරින් නරකම එකය, එලෙස, සියලු ඉගැන්වීම් අතරින් නරකම ඉගැන්වීම මක්ඛලිගෝසාල ගේ වාදයය. මූලාශ්‍රය:අංගු.නි (1) :3 නිපාත: 3.3.4.5 සූත්‍රය, පි.554.	
2) මසුන් අල්වන කෙමිණ උපමාව- Simile of the fishing net: මසුන් අල්වන කෙමිණ නිසා බොහෝ මසුන්ගේ විනාශය සිදුවේ, එලෙස, ඔහුගේ වාදය නිසා බොහෝ පිරිස විපතට පත්වේ. මූලාශ්‍රය:  අංගු.නි: (1) 1 නිපාත:ඒක ධම්ම පාලිය: 1.16.3.4 සූත්‍රය, පි.106.
මට
▲ මැටි බඳුන් උපමාව-Simile of the clay pots
සියලු මැටි බඳුන් බිඳීම ස්වභාවය කොට ඇත, එලෙස සියලු සත්වයෝ මරණය ස්වභාවය කොට ඇත. මූලාශ්‍ර: සංයු.නි: (1) සගාථවග්ග: කෝසලසංයුත්ත: 3.3.2 අය්‍යකා සූත්‍රය, පි. 202, ESN:3 Kosala samyutta: 22.2 Grandmother, p. 254.
▲මේඝය උපමාව-The simile of rain cloud
ගිම්හානයේ- ඇසල මාසයේ මහා දුවිලි ඉහල නගී. ඒ අවස්ථාවේ මහා අකල් වැස්සක් ඇතිවී, ඒ දුවිලි සෝදා හරි. එලෙස, ආරිය අටමග වර්ධනය කරගැනීමෙන්, යම් අකුසල ධර්ම- කෙළෙස් ඇත්නම් ඒවා පහවී යන බව මෙහි පෙන්වා ඇත. බලන්න: සංයු.නි: (5-1): මහාවග්ග: මග්ගසංයුත්ත:බලකරණියවග්ග:මේඝසූත්‍රය, පි.142.
මර
▲ මරණසතිය වඩනවිට අප්‍රමාදව කටයුතු කිරීම ගැන මේ උපමා වලින් පෙන්වා ඇත.
 හිස හෝ හැඳිවත ගිනි ගැනීමේ උපමාව-Simile of head or cloth on fire: හිස ගිනිගත් විට හෝ හැඳි වත ගිනිගත්විට,අප්‍රමාදව එම ගින්න නිවා දැමීමට කටයුතු කරණ ලෙස මරණ සතිය වැඩිය යුතුවේ. මූලාශ්‍ර: අංගු.නි :( 4 ): 6 නිපාතය: 6.1.2.9 ප්‍රථම හා දුතිය මරණසති සූත්‍ර, පි. 60, ESN:6: Mindfulness of Death 1 & 2, p. 324, අංගු.නි :( 5):8 නිපාතය: 8.2.8.3 හා 8.2.8.4 මරණසති සූත්‍ර, පි. 324, ESN: 8: 73.3 & 74.4 Mindfulness of Death,p. 449.
▲ මාර්ගයේ දක්ෂ පුද්ගලයා පිලිබඳ උපමාව- Simile of the person who is skillful in the Path
මාර්ගය නොදත් පුද්ගලයා, මාර්ගයෙහි දක්ෂ පුද්ගලයාගෙන් සම බිමකට යන මාර්ග සලකුණු ගැන අසයි. එවිට, මාර්ගය දන්නා පුද්ගලයා මෙ පවසයි:
‘මේ මගේ යන්න, එවිට දෙමං සන්ධියක් හමුවේ, වමට නො ගොස් දකුණට යන්න. එසේ යනවිට ඝන වනලැහැබක් හමුවේ. ඉන් ඔබ්බට යනවිට මඩවගුරක් ඇත. ඉන් ඔබ්බට දළ බෑවුමක් වේ. ඉන් එහාට ගියවිට සිත්කලු සම බිමක් දැකිය හැකිය'
උපමා විස්තරය: 1) මාර්ගය නොදත් පුද්ගලයා =දහම නොදත් පෘතග්ජනයා 2) මාර්ගයෙහි දක්ෂ පුද්ගලයා= තථාගතයන් වහන්සේ 3) දෙමංසන්ධිය= සැකය (විචිකිච්චාවය) 4) වමට යන මග = මිථ්‍යා අටමගය  5) දකුණට යන මග= සම්මා අරිය අටමගය 6) ඝන වනලැහැබ= අවිජ්ජාව 7) මඩවගුර=කාමයට ඇලීමය 8) දළ බෑවුම= ක්‍රෝධය හා උපායසය 9) සිත්කලු සම බිම= නිවනය. මූලාශ්‍රය: සංයු.නි; (3): ඛන්ධසංයුත්ත: ථෙරවග්ග: 1.2.4.2 තිස්ස සූත්‍රය, පි.210.
▲මළපුඩුව උපමාව - Simile of the snare
ලිහිණියා, මළපුඩුව- උගුල තුළ ඇති යම් කෑමක් කෙරේ ආසාව ඇතිකර එය ගන්න යනවිට පුඩුවට හසුවේ. එලෙස, තණ්හාවෙන් බැඳුන සත්වයෝ  සසරට බැඳී සිටින් අන්දම මෙහි දක්වා ඇත.   මූලාශ්‍ර:සංයු.නි: (1 කාණ්ඩය): දේවතාසංයුත්ත: 1.8.9 පාථෙයිය සූත්‍රය, පි. 108, ESN:1: Devathasamyutta: 79.9 sutta, p. 162.
මහ
▲ මහා අරටුව උපමාව- Simile of the Great heartwood
ගසක ඇති සවිමත්, බලවත් කොටස අරටුවය. එලෙස, ධර්මයේ අරටුව වන්නේ විමුක්තියය-නිවනය. ගසක අරටුව සොයායන අනුවණ මිනිසෙක් අරටුව වෙනුවට කොළ අතු ආදිය ගනී. අරටුව දන්නා මිනිසා, අරටුවම සොයාගනී. එලෙස නුවණැති පුද්ගලයාට දහමේ අරටුව- විමුක්තිය ලබා ගැනීමට හැකිවේ. මූලාශ්‍රය: ම.නි.මහාසාරෝපම සූත්‍රය හා චූලසාරෝපම සූත්‍රය.
▲ මහා ඉර්ෂි -ඉසි උපමාව- Simile of the Maha Irsi
මේ උපමාව යොදාගෙන ඇත්තේ බුදුන් වහන්සේ, අගාධයවැනි සසර සාගරය තරණය කර මහා ඉසී- සම්බුද්ධ බවට පත්වීම පෙන්වා දීමටය. මූලාශ්‍ර: සංයු.නි: (1) සගාථවග්ග: දේවතාසංයුත්ත: ඒකමුල සූත්‍රය, පි. 84, ESN:1: Devathasamyutta: 44.4 One root, p. 119.
▲ මහා ගල් පව්ව උපමා-Simile of the great rock
1) සියලු දිශාවන් සිට පෙරලි එන පර්වත, සියල්ල යට කර දමයි.එලෙසින්, සෑම අතින්ම පැමිණෙන, ජරා මරණය මිනිසුන් යට දමන බව මෙහිදී පෙන්වා ඇත. මූලාශ්‍ර:සංයු.නි: (1):සගාථවග්ග: කෝසල සංයුත්ත:3.3.5 පබ්බතඋපමා සූත්‍රය, පි.210, ESN:3:Kosalasamyutta:III:25.5 The simile of the mountain, p.259.
2)  සෝතාපන්න බව ලැබීම, දිට්ඨිසම්පන්නවීම (දහම් ඇස ලැබීම) නිසා ඇති ලාභය හිමලයා, සිනෙරු පර්වත වලට වඩා අති මහත්බව මෙහිදී පෙන්වා ඇත. මූලාශ්‍ර:සංයු.නි: (2) නිදානවග්ග: අභිසමයසංයුත්ත:1.10.9-1.10.11 සූත්‍ර3කි, පි. 240, ESN:13:Abhisamayasamyutta: 9-11 suttas, p.733.
3)  පටිභාන පව්වේ, බෑවුම් බිහිසුණුය, ඉන් ඇදවැටීම බියජනකය. එහෙත්,චතුසත්‍ය අවබෝධ නො කර  සසර දුක් ප්‍රපාතයට ඇදවැටීම ඊටවඩා බිහිසුණු යයි මෙහිදී පෙන්වා ඇත. මූලාශ්‍ර:සංයු.නි: (5-2 ): මහාවග්ග: සච්චසංයුත්ත:පබ්බතවග්ග:12.5.2 පපාත සූත්‍රය, පි. 332, ESN:56:Sacchasamyutta:42.2 The Precipice, p.2312.
4) උස ගල්පව්වක් මුදුනේ සිටගෙන සිටින පුද්ගලයෙකුට හාත්පස යහපත් ලෙසින්ම පෙනේ. එලෙස, සුන්දර ප්‍රඥාව ඇති, සමතැස් ඇති, පහවූ ශෝක ඇති බුදු රජාණන් වහන්සේ ඒ සෙල්පව්ව නම් දහම පහයට නැගී, ජාති ජරාවෙන් මඩනා ලද ශෝකයෙහි ගැලුනු ජන සමුහයා බලන සේකයයි මෙහිදී පෙන්වා ඇත. මූලාශ්‍රය:ඛු.නි: ඉතිවුත්තක: 2.2.1 විතක්ක සූත්‍රය, පි.388.
▲මහා පොළොව උපමා- Simile of the great earth
1) මහා පොළොවේ ප්‍රමාණය මැනීය නොහැකිය. එලෙස, දහම් අස ලැබීම- සෝතපන්න බව ලැබීමෙන් සිදුවන අර්ථය අප්‍රමාණ යයි මෙහි දක්වා ඇත. මූලාශ්‍ර: සංයු.නි: (2): නිදානවග්ග:අභිසමය සංයුත්ත:1.10.5 හා 1.10.6 පඨවි සූත්‍ර 2කි, පි. 238, ESN:13: Abhisamyutta: 5-1 & 6.2 Earth, p.729.
2)  දීර්ඝ කාලයක් ඇවෑමෙන් මහා පොළව අවසන්වේ. එහෙත්, දීර්ඝ සසර ගමන අවසන්වීමට බොහෝ කල් ගතවේ යයි මෙහි දක්වා ඇත. මූලාශ්‍ර: සංයු.නි: (2 කාණ්ඩය) අනමතග්ගසංයුත්ත: 3.1.2 පඨවි සූත්‍රය,පි.298, ESN:15: Anamataggasamyutta: 2.2 The earth, p. 788.
3) කායබලයෙන් කලයුතු කටයුතු හැම පොළව ආධාර කරගෙන කරනු ලැබේ. එලෙස, ආරිය අටමග, අකුසල ප්‍රහිණයට හා කුසලය වඩා ගැනීමට ආධාර වන අන්දම මෙහිදී පෙන්වා ඇත. මූලාශ්‍ර: සංයු.නි: (5-1): මහාවග්ග: මග්ගසංයුත්ත:බලකරණිය: 1.14.1 බලසූත්‍ර 4කි, පි. 134, ESN:  45: Maggasamyutta: XIV: 149.1 - 4 suttas, p. 1692.
4) මහා පොලවේ ප්‍රමාණය අප්‍රමානය. එලෙස, සෝතාපන්න ආරිය ශ්‍රාවකයා නිමකල දුක අප්‍රමානවේ, ඉතිරිව ඇත්තේ පස් ගුලි 7ක් වැනි සුළු ප්‍රමාණයක් බව මෙහි දක්වා ඇත. මූලාශ්‍ර: සංයු.නි: (5-2): මහාවග්ග: සච්චසංයුත්ත: 12.6.5 පඨවි සූත්‍රය,පි. 350,ESN:56: Sacchasamyutta: VI:55.5 The Earth, p.2327.
5) යම්කිසි පුද්ගලයෙක් මහා පොළව නැති කරන්න යයි සිතා උදැල්ලක් ගෙන පොළොව හාරයි. එහෙත්,පොළොව මහා ගැඹුරු නිසා එසේ කිරීමට ඔහු අපොහොසත් වේ. එලෙස,මෙත්තාසහගත සිත ඇතිපුද්ගලයා, අනුන්ගේ රළුවචන ආදියෙන් සසල නොවන බව මෙහිදී පෙන්වා ඇත.   මූලාශ්‍රය:ම.නි: 1: ඔපම්මවග්ග: 1.3.1 කකචුපම සූත්‍රය, (ඡෙදය 18), පි.327.
▲ මහා රුක උපමා-Simile of huge trees
1) වනයේ ඇති මහා රුක, යට ඇති මුල්වලින් පෝෂණය වේ. එලෙස, උපාදාන නිසා, මිනිසුන් තුල ආස්වාදය වැඩි, තණ්හාව මහත් බවට පත්වෙන අන්දම මෙහිදී පෙන්වා ඇත. මූලාශ්‍රය:සංයු.නි: (2) නිදානවග්ග: අභිසමයසංයුත්ත:දුක්ඛවග්ග: මහාරුක්ඛ සූත්‍ර, පි.160.
2)  වනයේ මහා ගස් නිසා සෙසු ගස් විනාශවියයි.  මේ උපමාවෙන පෙන්වා ඇත්තේ පංච නිවරණ නිසා ආධ්‍යාත්මික ජීවිතය වැනසියාමය. මූලාශ්‍ර: සංයු.නි: (5-1) මහාවග්ග:බොජ්ඣංගසංයුත්ත: නීවරණ වග්ග: 2.4.9 මහාරුක්ඛ සූත්‍රය, පි. 220, ESN: 46 Bojjhangasamyutta: The Hindrances:  39.9 Trees, p. 1774.
3) වනයේ ඇති මහා රුක,යට ඇති සියලුම මුල් නිසා ආහාර ලැබ දිගු කලක් පවති. එලෙස,සංයෝජන ධර්මතා වල ආස්වාදය නැවත නැවත දකිමින් වාසය කරනවිට නාමරූපයන්හි බැසගැනීම සිදුවේ, නාමරූප නිසා සලායතණ ආදී වශයෙන් පටිච්චසමුප්පාද ක්‍රියා වලිය නිසා දීර්ඝ කාලයක් සසරේ සැරිසරන අන්දම මෙහිදී පෙන්වා ඇත.
මූලාශ්‍ර: සංයු.නි: (2 ): නිදානවග්ග: අභිසමයසංයුත්ත:1.6.8 නාමරූප සූත්‍රය, පි. 164, ESN:12: Nidanasamyutta: Fetters, p.685.
▲ මහා සමුද්‍රයේ අසිරිය පිලිබඳ උපමාව- Simile of the Wonders of  great ocean
මහා සමුද්‍රයේ අසිරිමත් කරුණු 8 ක් ඇත. එලෙස, ධම්ම විනයට අසිරිමත් බව ගෙනදෙන කරුණු 8ක් මෙහි විස්තර කර ඇත. බලන්න:මහා සමුද්‍රයේ අසිරිය. මූලාශ්‍ර:අංගු.නි: (5) 8 නිපාත: 8.1.2.9 පහාරාද සූත්‍රය, පි.103, EAN:8:19.9 Pahārāda,p.421.
▲ මහා සල්ගස් උපමාව- Simile of the great Sala trees
හිමාල කන්ද පිහිටකර ගෙන මහා සල් ගස් පස් ආකාරයට වැඩේ. එලෙසින්, සැදැහැඇති කුල නායකයෙක් නිසා ඔහුගේ පව්ලේ උදවිය පස් ආකාරයකින්: ශ්‍රද්ධාව,ශිලය, ශ්‍රැතය, ත්‍යාගය,ප්‍රඥාව වර්ධනය වේ. මූලාශ්‍රය: අංගු.නි: (3) 5 නිපාත: සුමනාවග්ග: 5.1.4.10 මහාසාල සූත්‍රය, පි.90.
ය
යක
▲  යකඩ ගුලිය උපමාව- Simile of the Iron ball
රත්වූ යකඩ ගුලිය ඇල්ලීම හෝ එය මුවේ තාබාගැනීම නිසා මහා වේදනා ඇතිවේ. එලෙස,  අසංවර සංඝයා රට වැසියන් විසින් ලබාදෙන අහර වැළඳීමේ අකුසලය, රත්වූ ලෝ ගුලියක් අනුභව කිරීම වැනිය යි මෙහි පෙන්වා ඇත. මූලාශ්‍රය:ඛු.නි: ඉතිවුත්තක: 3.5.2 ජීවිකා සූත්‍රය, පි.468
යන
▲ යානය උපමාව-Simile of the Vehicle
යානයකට රෝද (සක්) 4 ක් ඇත, දොරවල් ඇත. මෙහිදී  ශරීරය අසුචි ආදී අපවිත්‍ර දේ පිරුන යානයකට සමකර ඇත. සක් 4 යනු කය හැසිරෙන ආකාර 4: ඇවිදීම, සිටගැනීම, හිඳගැනීම හා ඇලවීසිටීම. නව දොර: කයේ වැගිරීම් ඇති දොරටු 9 -ඇස් 2, කන් 2, නාස්පුඩු 2, කට, ලිංගය, මල මාර්ගය, අශුචි: 32ක්වු කාය කොටස්වේ. මූලාශ්‍ර:සංයු.නි: (1 ): දේවතාසංයුත්ත: 1.3.9 චතුචක්ක සූත්‍රය, පි. 56, ESN: 1: Devata samyutta: 29.9 Four Wheels, p. 91. සටහන: කය පිලිබඳ මේ සමාන විස්තරයක් : ඛු.නි:සුත්තනිපාත:උරගවග්ග:1-11 විජය සූත්‍රය, පි.80 ද පෙන්වා ඇත.
ර
රය
▲ රියසක උපමාව-Simile of the cart wheels
කෙටි කලකින් අයහපත් ලෙසින් සකස් කළ රියසක (රෝද) ඉක්මනින්ම බිඳී යයි. එලෙස, මේ සසුනේ කාය, වචී හා මනෝ ක්‍රියා අයහපත් සංඝයා ධර්මවිනයේ පහතට වැටේ, එහෙත්, බොහෝ කලක් ගතකර මැනවින් සලසන ලද රියසක බොහෝ කාලයක් පවතී. එලෙස, මේ සසුනේ කාය, වචී හා මනෝ ක්‍රියා යහපත් සංඝයා ධර්මවිනයේ වර්ධනයට පත්වේ. මූලාශ්‍රය:අංගු.නි: (1): 3 නිපාත: රථකාරවග්ග:3.1.2.5 සූත්‍රය, පි.250.
ල
ලභ
▲ ලාභ සත්කාර නිසා විනාශය ඇතිවීම පෙන්වා ඇති උපමා- Similes on downfall of the path due to Gain & honor
1) අශ්වතරිය උපමාව-Simile of the Mule
අශ්වතරිය යනු, කොටළුවකුට දාව, වෙළඹකුස උපන් තිරිසන් සත්‍වයාය. ඌ ගේ උපත නිසා මව විනාශයට පත්වේ. ලාභසත්කාරවලට යටවන පුද්ගලයාද එසේ තමාගේ විනාශයට ලංකරගැනීම පෙන්වීමට මේ උපමාව යොදාගෙන ඇත. බලන්න:සංයු.නි: නිදානවග්ග :ලාභසත්කාරසංයුත්ත: 5.4.5 අත්තවධ සූත්‍රය.
2)  බිළි වැද්දා උපමාව- Simile of the fish hunter
බිළිය -ඈම යොදා බිළිවැද්දා මසුන් අල්ලාගනී, ඇමට හසුවන මාළුවා බොහෝ දුක් විඳ මරණයට පත්වේ. එලෙස, ලාභ සත්කාර වලට යටවෙන සංඝයා මාර්ගය විනාශ කරගන්නා බව පෙන්වීමට මේ උපමාව යොදා ගෙන ඇත. සටහන: ‘බිළි වැද්දා’ යනු මාරයාය. මූලාශ්‍රය:සංයු.නි:2: ලාභසත්කාර සංයුත්ත:දරුණුවග්ග: 5.1.2 බළිස සූත්‍රය, පි.366
3)  සිගාල උපමාව-Simile of the fox
සිගාලයා (සිවලා, නරියා)  උක්කන්ටක (කුෂ්ඨ රෝගයක්) රෝගයෙන් පෙලන විට ඌට එකතැන සිටීම අපහසුය, ඌ කවර ස්ථානයකට ගියද උගේ කැසීම නතර නොවේ. එලෙස, ලාභසත්කාර නිසා සිත මැඩිගිය මහණට, කවර තැනකට ගියද සිත සමාධියට පත් කර ගත නොහැකිවේ, දුකට පත්වේ. මූලාශ්‍රය: සංයු.නි: (2) නිදානවග්ග: ලාභසත්කාරසංයුත්ත:5.1.8 සිගාල සූත්‍රය, පි.372.
4) කැසබුපියා හා පුතා උපමාව-Simile of Father Turtle & son
පෙර කල විලක සිටි කැසබු පියා, තම පුතාගේ ආරක්ෂාව ගැන සිතා, එම විලෙන් පිටතට නොයන ලෙස සිය පුතාට අවවාද කර ඇත. එම අවවාදය නොපිළිගත් පුතා, එක් දිනක් විලෙන් බැහැරට ගියේය. එහිදී මස් වැද්දා යකඩකටුවක් සහිත හූයකින් (ලනුව) ඒ කැසබු පුතාට විද ඌ විනාශට පත් කරන ලදී. එලෙස, ලාභසත්කාර නිසා සංඝයා විනාශවීයාම මෙහි පෙන්වා ඇත. වැද්දා යනු මාරයාය, යකඩ කටුව ලාභ සත්කාර ආදියය, හූය තණ්හාවය. තණ්හාව නිසා ලාභආදියට ගිජුවන මහණ මාර්ගයේ පරිහානියට පත්වේ. මූලාශ්‍රය:සංයු.නි: (2): නිදානවග්ග: ලාභසත්කාර සංයුත්ත:5.1.3 කුම්මසූත්‍රය, පි.368.
5) විදුලි අකුණ උපමාව-Simile of lightening: විදුලි අකුණක් පතිතවූ ස්ථානය විනාශවී යයි. එලෙස, ලාභ සත්කාර නිසා සංඝයා මාර්ගය විනාශ කරගැනීම මෙහි දක්වා ඇත. මූලාශ්‍රය: සංයු.නි: (2): නිදානවග්ග: ලාභසත්කාරසංයුත්ත: 5.1.6 අසනිචක්ක සූත්‍රය, පි.370.
6) නපුරු බල්ලා උපමාව- Simile of the Cruel dog: නපුරු බල්ලා යනු දමනය වි නැති සතාය. උගේ නාසය ලඟට මස්කැලි ලංකරන්නේ නම් ඒවා ගැනීමට ඇති ආසාව නිසා ඌ තවත් නපුරු වේ. එලෙස, ලාභ සත්කාර ආදියට යටවූ පුද්ගලයා ඒවා වැඩි වැඩියෙන් ලබන විට මහා විනාශයට පත්වේ. මූලාශ්‍රය: සංයු.නි: (2): නිදානවග්ග: ලාභසත්කාරසංයුත්ත: 5.4.6 පංචරථසත සූත්‍රය.
7) මීළහ්ක උපමාව- Simile of the worm
මීළහ්ක යනු අශුචි ආදීයෙන් ජිවත්වන පණුවාය. උන්,අන්‍යයන් ගැන නොතකා, ඔවුන්ගේ අශුචිද කෑමට ගනී. එලෙස, ලාභ සත්කාර ආදිය ලබන අනුවණ භික්ෂුව, අනුන්ගේ දේ ද ගනිමින් වාසය කරති. එය ඔවුනට බොහෝ කාලයක් දුක පිණිස වේ යයි මෙහි පෙන්වා ඇත. මූලාශ්‍රය:නිදානවග්ග:ලාභසත්කාරසංයුත්ත:5.1.5 මීළහ්ක සූත්‍රය, පි.370.
▲ බිළි සය උපමාව-Simile of the Six Hooks
බිළිසයක් සහිත ඇමක් යොදාගෙන බිළිවැද්දා, එය විලට දමයි, බොහෝ මාළුවෝ එම ඇම ගිලගෙන විනාශයට පත්වේ. එලෙස, සළායතන මගින් අල්ලාගන්නා බාහිර අරමුණු වලට හසුවන් ලෝක සත්වයා, මාරයාගේ ඇමට හසුවී සිටින බව පෙන්වීමට මේ උපමාව යොදාගෙන ඇත. මූලාශ්‍රය:සංයු.නි:2:ලාභසත්කාර සංයුත්ත:දරුණුවග්ග: 5.1.2 බළිස සූත්‍රය, පි.366
ව
වඳ
▲  වඳුරා උපමාව- Simile of the monkey
වනයේ සිටින වඳුරෙක්, ගසින් ගසට යන්නේ එක් අත්තක් අල්ලාගෙන, එය අතහැර වෙනත් අත්තක් අල්ලා ගනිමින්ය. එලෙස, අශ්‍රැතවත් පෘතග්ජනයාහට යථාභූත ඥානය නැතිනිසා ඔහු පංච උපාදානස්කන්ධය තමන්ගේ යයි අල්වාගෙන සසර සැරිසරන අන්දම මෙහිදී විස්තර කර ඇත. මූලාශ්‍රය: සංයු.නි: (2) නිදානවග්ග: අභිසමයසංයුත්ත: මහාවග්ග:අස්සුතවන්තු සූත්‍ර 2කි, පි.170.
▲වස්ත්‍ර උපමා-Simile of Clothes
1) කිලිටි වස්ත්‍රයක්, වර්ණ-සායම් කළද, එහි අපිරිසිදුබව නොමැකේ. එහෙත්, පිරිසිදු වස්ත්‍රයක්, වර්ණ කලවිට, ඒ වර්ණය මැනවින් පිහිටයි. එලෙස,කෙලෙස්  ඇතිවිට සිත කිලිටිවේ, කෙළෙස් නොමැතිනම් සිත යහපත් ලෙසින් පිරිසිදු බව මෙහි පෙන්වා ඇත. මූලාශ්‍රය: ම.නි: (1): මූලපරියායවග්ග: 1.1.7 වත්ථුපම සූත්‍රය, පි.102,
2) රජෙකුට බොහෝ අලංකාර වස්ත්‍ර ඇත. එනිසා කැමති කැමති පරිදි, කැමති කැමති වෙලාවකට, ඔහු සුදුසු වස්ත්‍ර අඳි. එලෙස, සප්ත බොජ්ඣංග දියුණු කරගත් මහණහට ඒ ධර්මතා එකින් එක ගෙන වාසය කල හැකිබව මෙහි දක්වා ඇත. මූලාශ්‍රය:සංයු.නි; (5-1) මහාවග්ග: බොජ්ඣංගසංයුත්ත: 2.1.4 වත්ථ සූත්‍රය, පි.178.
3) සියලු වස්ත්‍ර අතරින් ඉතා සිනිඳු කසී වස්ත්‍රය අග්‍රය. එලෙස කුසල් දහම් අතරින් අප්‍රමාදය අග්‍ර බව මෙහි පෙන්වා ඇත. මූලාශ්‍රය:සංයු.නි; (5-1) මහාවග්ග:මග්ගසංයුත්ත: 1.13 වත්ථ සූත්‍ර, පි.132.
ස
සග
▲ සුගතියේ හා දුගතියේ යළි උපත උපමාව-Simile of rebirth in a good place or a bad place: මූලාශ්‍රය: සංයු.නි: (4) සළායතනවග්ග:ගාමිණිසංයුත්ත:8.1.6 අසිබන්ධක  සූත්‍රය, පි.592.
1) මහා ගලක් විලකට දැමුවිට එය යයට ගිලේ, ගලට උඩට එන්න යයි කිවත්, එය කල නොහැකි දෙයකි. එලෙස අකුසල් කල මිනිසුන් නිතැතින්ම දුගතියකට යයි.
2) ගිතෙල් කළයක් විලකට දැමුවිට එහි කැට කැබිලිති යටට යයි, තෙල් උඩට එයි. ඒ තෙල් යයට යන්න කියා, පැවසුවත් එය එසේ නොවන්නේය. එලෙස, කුසල් කල පුද්ගලයා නිතැතින්ම සුගතියට යයි.
සත
▲  සත්පුරුෂ සේවනයේ යහපත හා අසත්පුරුෂ සේවනයේ අයහපත පෙන්වීමට යොදා ඇති උපමා:Similes used to show the benefits & non benefits by associating Good people & Bad people: මූලාශ්‍රය: ඛු.නි: ඉතිවුත්තක: 3.3.7 සුඛ ප්‍රාර්ථනා සූත්‍රය, පි.436.
1) විෂ පෙවූ ඊතලයක්, අනික් ඊතල හා එකතු කළහොත්, ඒවාටද විෂ ආලේපනවේ. එලෙස අසත්පුරුෂ ඇසුර අයහපත ගෙනදේ.
2) කුණුවූ මස් කුසතණ යෙන් වේලුවද එහි දුගඳ නතර කළ නොහැකිය. එලෙස අසත්පුරුෂයා සේවනය කරනවිට අයහපත පැතිරේ.
3) තුවරලා නම් සුවඳ විහිදෙන ද්‍රව්‍ය, ගසක කොළයකින් ඔතා තැබුවද ඉන් සුවඳ විහිදේ. එලෙස, සත් පුරුෂ ආශ්‍රය යහපත ගෙනදේ.
▲ සතුන් හය දෙනාගේ උපමාව-Simile of the six animals
මිනිසෙක් සතුන් 6 දෙනක්: නයෙක්, කිඹුලෙක්, කුරුල්ලෙක්, බල්ලෙක්,නරියෙක් හා වඳුරෙක් අල්ලා ඔවුන් දැඩි කඹවලින් ගැට ගසයි. ඉන් පසු කඹ 6 එකතුකර මැද ගැටයක් ගසා, උන් අත් හරි. එවිට නයා තමාගේ ගොදුරු බිමට යෑමට තැත් කරයි. එලෙස, සෙසු සතුන්ද තමන්ගේ පුරුදු බිමට යාමට දඟලයි. එහෙත් මැද ගැටය නිසා ඔවුන්ට උවමනා දේ කරගත නොහැකිවේ, එනිසා උන් වෙහෙසවේ. එහිසිටින බලවත්ම සතා ගේ යටතට අනින් සතුන් පත්වේ. මේ උපමාව යොදාගෙන ඇත්තේ කායගතා සතිය යහපත් ලෙස නො වඩනා භික්ෂුවගේ ඇස මනවඩනා රූපවලට ඇදේ, මන නොවඩන රූප කෙරෙහි පිළිකුල ඇතිකරගනී. එලෙස සෙසු අංගද: කණ, නාසය, දිව, කය හා සිත. එසේ ඔහු අසංවරයෙන් කටයුතු කරන් බව පෙන්වීමටය. මූලාශ්‍ර: සංයු.නි: (4): සළායතනවග්ග:වේදනාසංයුත්ත: අසිවිසවග්ග:1.19.10 ඡප්පානක සූත්‍රය, පි.404.
සඳ
▲සඳ උපමාව- Simile of the moon
පසළොස්වක දින පායන පුන්සඳ එළිය සෑම අත පැතිරේ. එලෙස,නාගතිමග- දහම් මගගමන් කරන පුද්ගලයාගේ කිර්තිය සෑම අත පැතිරේ. අමාවක දින සඳ එළිය නොමැත. එලෙස, අගතිමග ගමන් කරන පුද්ගලයාට කීර්තියක් නොමැත. මූලාශ්‍ර: අංගු.නි: (2): 4 නිපාත: 4.1.2.7, 4.1.2.8 හා 4.1.2.9 අගති-නාගති සූත්‍ර, පි. 58, EAN:4: 17.7, 18.8 and 19.9 Wrong course, p. 154.
සර
▲සරු කෙත උපමාව-Simile of the fertile land
සරුබිමක වගා කරන්නේ නම් සරු අස්වැන්නක් ලැබවේ. එලෙස ආරිය උතුමන්ට දාන පුජාකිරීමෙන් මහා ඵල ඇතිවේ. දානය දෙන්නාට ලැබෙන පුණ්‍ය මෙලොව හා පරලොව සැප ඇතිකිරීමට හේතුවේ. සටහන්: ආරියෝ සරු කෙතක් වැනිය. මූලාශ්‍ර: අංගු.නි: ( 5): 8 නිපාත: 8.1.4.4 ඛෙත්තූපම සූත්‍රය, පි. 174, EAN:8: 34.4 The Field, p. 430.
▲ සොරාට විඳීමට ඇති දඬුවම් පිලිබඳ උපමාව-Simile of he punishments for a Thief
සොරකම් කිරීමේ දඬුවම් ලෙසින් සොරෙක්හට උල් වලින් ඇනීමට නියමවේ. ඒ නිසා ඔහු මහා දුක් පිඩා විඳි. එලෙස, විඥානයේ ක්‍රියා කාරිත්වය, නිසා බොහෝ දුක් වේදනා විඳීමට සිදුවන බව මෙහි පෙන්වා ඇත. මූලාශ්‍ර :සංයු.නි: (2): නිදානවග්ග: අභිසමය සංයුත්ත: 1.7.3 පුත්තමංස සූත්‍රය, පි. 174, ESN: 13 :  Abhisamyasamyutta: 63.3 Son’s Flesh, p. 697.
සල
▲සල්වනය උපමාව-Simile of Salatree grove
සල්වනයක වර්ධනය කැමති පුද්ගලයෙක්, එහි පැමිණ, පිළිල රෝග ඇති සල්ගස් බැහැර කර ඒ වනය මැනවින් පිරිසිදු කරයි. එමගින් සල්වනය යහපත් ලෙස වැඩේ. මේ උපමාවෙන්  දක්වා ඇත්තේ: සංඝයා අකුසල දුරුකර, කුසලයේ පිහිටා ගන්නේ නම් සසුනේ දියුණුව ඇතිවන බවය. මූලාශ්‍රය:ම.නි: 1: ඔපම්මවග්ග: 1.3.1 කකචුපම සූත්‍රය (ඡෙදය 11), පි.327.


▲සෙවනැල්ල උපමාව- Simile of the shadow
ගසක් ඇතිනිසා එයට සෙවනැල්ලක් ඇත. යම් පුද්ගලයෙක්, පැමිණ උදැල්ලක් ගෙන් ඒ ගස උදුරා සහමුලින්ම විනාශ කළහොත්, සෙවනැල්ලක් දැකිය හැකි නොවේ. එලෙස, මේ කය නිසා ඇතිවන කුසල හා අකුසල කර්ම සෙවනැල්ල ලෙසින් එහි බැඳී ඇත. දහම දත් පුද්ගලයා, ප්‍රඥාව (නම් උදැල්ල) ඇතිකර සියලු ආසව ප්‍රහීණ කරගත්විට යලි උපතක් -සෙවනැල්ලක් දැකිය නොහැක. මූලාශ්‍රය: අංගු.නි: (2): 4 නිපාත: 4.4.5.5. වප්පසූත්‍රය, පි.400.
හ
හම
▲ හමගැසූ එළදෙන උපමාව- Simile of the Cow without skin
එළදෙනකගේ හම ගලවා ඇත්නම්, ඌ කුමන ස්ථානයකට ගියද මැසිමදුරු කරදර ඇත. එලෙස, ස්පර්ශ ආයතනයන්ට යටවූ පුද්ගලයාට බොහෝ දුක් වේදනා ඇතිවේ. මූලාශ්‍ර :සංයු.නි: (2): නිදානවග්ග: අභිසමය සංයුත්ත: 1.7.3 පුත්තමංස සූත්‍රය, පි. 174, ESN: 13 :  Abhisamyasamyutta: 63.3 Son’s Flesh, p. 697.
















උපග්‍රන්ථය: 6- බුදුන් වහන්සේ -The Buddha the Blessed One (ත්‍රිපිටකයේ සඳහන් ගෝතම බුදුන් වහන්සේ පිලිබඳ විස්තර ඇසුරින් සකස්කර ඇත)

1) බුදුන් වහන්සේගේ ජිවිතයේ වැදගත් සැතපුම් කණු- Significant Mile Stones of The Buddha's Life 2) බුද්ධ උත්පත්තිය- Birth of The Buddha 3) බුද්ධ දෙමාපියන් -Parents of The Buddha  4) සිද්ධාර්ථ කුමරා ගේ තරුණ විය- Younger days of Prince Siddhartha 5) ගිහිගෙය අත්හැරීම- Renouncing the lay life 6)  සිද්ධාර්ථ තවුසා- Ascetic Siddhartha  7) සම්බෝධිය ලැබීම-Enlightenment 8) සද්ධර්මය දේශනා කිරීම ඇරඹීම-Commencing the Dhamma 9) බුදුගුණ- Qualities of The Buddha 10) බුදුන් වහන්සේගේ උත්තරීතර බව-Greatness of The Buddha 11) බුදුන් වහන්සේ උන්වහන්සේ හඳුන්වා ඇති ආකාරය- The way The Buddha addressed himself 12) බුදුන්වහන්සේගේ කුසලතා-Skills of The Buddha 13) බුදුන් වහන්සේගේ පෙරජිවිත- Former lives of The Buddha 14) බුදුන් වහන්සේට තිබු දෙතිස් මහා පුරුෂ ලක්ෂණ -Thirty two marks of the Great Man 15) බුදුන් වහන්සේ හඳුන්වන නාමපද- Titles names for The Buddha 16) දෙවියෝ හා බ්‍රහ්මදෙවියෝ බුදුන්වහන්සේගේ ගුණ වැනිම- Praising The Buddha by Devas & Brahmas 17) බුද්ධ ශ්‍රාවකයෝ බුදුගුණ පැවසීම- Praising The Buddha by his disciples   18 ) අන්‍යආගමිකයන් බුදුගුණ පැවසීම- Praising The Buddha by other religious sects 19)  මාරයා බුදුගුණ පැවසීම- Praising The Buddha by Mara 20) රජවරු බුදුගුණ වැනිම- Praising The Buddha by Kings 21) යක්ෂයෝ බුදුගුණ වැනිම Praising The Buddha by the Yakkas 22)  බුදුන් වහන්සේට අපවාද කිරීම- Accusing The Buddha 23) ශ්‍රාවක සංඝයාට ඇතිවිස්වාසය- Faith of the Disciples 24) බුදුන් වදාළ ධර්මය-The teachings of The Buddha 25) බුදුන් වහන්සේගේ වාදය- What The Buddha declared 26) බුදුන් වහන්සේ පිලිබඳ අන්‍යආගමිකයන් ගේ මත-Views of Other sectarians about The Buddha 27) බුද්ධ ශ්‍රාවකයෝ-පැවිදි හා ගිහි- Disciples of The Buddha: Sangha & Lay people 28) බුදුන් වහන්සේ ගේ විහරණ- Abiding s of The Buddha 29) බුදුන් වහන්සේ ධර්මය දේශනා කිරීමේ පිළිවෙල - Teaching methods of The Buddha  30)  බුදුන් වහන්සේ ශ්‍රාවකයන් හික්මවීමේ පිළිවෙල - Training methods of The Buddha 31) බුදුන් වහන්සේ දැක්වූ ප්‍රාතිහාර්යන්- The miracles performed by The Buddha 32) බුදුන් වහන්සේ වස් විසු ස්ථාන- Rain retreats abodes of The Buddha 33) බුදුන් වහන්සේ මහළුවිම-The Buddha becoming old 34) බුද්ධ ආයුෂ- Lifespan of The Buddha 35 ) බුදුන් වහන්සේගේ පරිනිබ්බානය- Final Passing away of The Buddha

1) බුදුන් වහන්සේගේ ජිවිතයේ වැදගත් සැතපුම් කණු- Significant Mile Stones of The Buddha's Life
▲ උපත සිට මහා පරිනිබ්බානය තෙක්-From the Birth to the Final Passing
* උපත: ලුම්බිණි ක්‍රි.පු 624 (Birth (Lumbini) - 624 B.C.E.)
* විවාහය: යසෝධරා කුමරිය සමග, කපිලවස්තු නුවර ක්‍රි.පු. 608 (Marriage (Kapilavastu) - 608 B.C.E)
* මහා අභිනිෂ්ක්‍රමණය: කපිලවස්තු නුවර ක්‍රි.පු 595 (Renunciation (Kapilavastu) - 595 B.C.E)
* සම්බෝධිය: බුද්ධ ගයාව ක්‍රි.පු. 589 (Enlightenment (Bodh Gaya) - 589 B.C.E)
*ප්‍රථම ධර්ම දේශනාව: ධම්මචක්කප්පවත්තන බරණැස, සූත්‍රය, සාරානාථය ක්‍රි.පු.588 (First sermon at Saranath, Varanasi 588 B.C.E)
*මහාපරිනිර්වාණය: කුසිනාරාව ක්‍රි.පු. 544 ( The Greatpassingaway - 544 B.C.E).
මූලාශ්‍ර: මහාවංශය ඇතුළු ඉතිහාස ග්‍රන්ථ ආශිත්‍රව.
2)  බුද්ධ උත්පත්තිය- Birth of The Buddha
▲ බුද්ධ උත්පත්තිය යනු, බෝසතුන්, තුසිත දේවලෝකයේ සිට මිනිස් ලෝකයේ මහමායා දේවියගේ කුස තුලට පැමිණීම හා ලුම්බිණි උයනේ දී උපත සිදුවීමය.
▼මිනිස් ලොව උපත ලැබීමට පෙර බෝධිසත්ව ලෙසින් බුදුන් වහන්සේ තුසිත දේවලෝකයේ වැඩසිටීම මෙසේ විස්තර කර ඇත:
	 “ ආනන්දය, බෝසත්හු සිහිනුවණින් යුතුව තුසිත දෙව්ලොව ට පැමිණියහ...  සිහි නුවණින් යුතුව, ආයු ඇති තාක් කල්  තුසිත දෙව්ලොව සිටියහ... සිහිනුවනින් යුතුව තුසිත දෙව්ලොවින් චුතව, මව් කුස පිලිසඳ ගත්හ.  ඒ අවස්ථාවේදී, දේවඅනුභාව ඉක්මවූ,
අප්‍රමානවූ, දිප්තිමත්වූ මහා ආලෝකයක් ලෝකය පුරා පැතිර ගියේය..."
සටහන: බුදුන් වහන්සේ තුසිතයේ පහළවීම, මිනිස්ලොව උත්පත්තිය ලැබීම පිලිබඳ අසිරිමත් විස්තර ම.නි: (3) 3.3.3 ආචාරියාඅද්භූත සූත්‍රයෙහි (පි.302) දක්වා ඇත. මූලාශ්‍ර: අංගු.නි: (2 ) 4 නිපාත: 4.3.3.7. තථාගත අච්ඡරිය සූත්‍රය, පි. 272, EAN:4: 127.7. Astounding, p. 195.
▼ බුදුන් වහන්සේ, බෝසතුන් ලෙසින් තුසිතදෙව්ලොව සිට මිනිස්ලෝකයේ මව් කුසයට පැමිණීම ගැන, ආනන්ද තෙරුන්හට මෙසේ වදාළහ:	
	“...බොධිසත‍්තො තුසිතා කායා වචිත්‍වා මාතුකුච‍්ඡිං ඔක‍්කමි...”
මූලාශ්‍ර: ම.නි: (3): 3.3.3. ආචාරියා අද්භූත සූත්‍රය, පි.302, EMN: 123-Wonderful and marvelous, p. 896.
▼මේ සුත්‍රයේදී ආනන්ද තෙරුන් මෙසේ පවසා ඇත: “...මාවිසින් මෙම කරුණ භාග්‍යවතුන් සමීපයේදී අසනලදී:
‘ආනන්ද, යම්සේ සෙසු ස්ත්‍රීන්, ඉඳගෙන (වැද) , ඇලවී (හොත්තාවවූ) හෝ (දරුවන්) ප්‍රසව කරති, එහෙත් බෝසත්මව එලෙස බෝසතුන් ප්‍රසව නොකරයි...සිටගෙන (සිටිලෙසින්) බෝසතුන් ප්‍රසව කරති’ ”.
මූලාශ්‍රය: ම.නි: (3) 3.3.3 ආචාරියාඅද්භූත සූත්‍රය, පි.302.
▼ බුද්ධ උත්පත්තිය ගැන දෙවියන් සතුටුවීම, අසිත තවුසා, ළදරු කුමාරයා දැකීමට සුද්දෝධන රජුගේ මැදුරට පැමිණීම, බෝසත් කුමරා නියතයෙන්ම සම්බෝධිය ලැබීම ප්‍රකාශ කිරීම ආදිය මේ සූත්‍රයේ විස්තරාත්මකව දක්වා ඇත:
* අසිතතවුසා විමසු විට දෙවියන් තමන් සතුටට පත්වීමට කරුණු මෙසේ පවසා ඇත:
"සම්‍යක් සම්බෝධියට උත්තම රත්නය වූ...අතුල්‍යවූ ඒ බෝධිසත්ව තෙමේ දෙව්මිනිසුන්ට හිතසුව පිණිස මිනිස්ලොව ශාක්‍යජනපදයෙහි ලුම්බිණි නම් ගම්හි උපන. එහෙයින්, අතිශයින් කල්‍යරූප වුවොමෝ, තුටුවම්හ"
* දෙවියන්ගේ එ දේවවාක්‍යය අසා අසිත තෙමේ ත්‍ව්රිතව -දෙව්පුරයෙන් බටුයේය. සුදොවුන් රජුගේ භවනයට එළැඹියේය. එහි පැමිණ 'කුමර කොහිද? මම ද ඔහු දක්නා කැමත්තෙමි" යන බස ශාක්‍යයනට කිහ.
* ලක්ෂණ ශාස්ත්‍රයෙහිත් වේදමන්ත්‍රයන්හිත් කෙළ පැමිණි එ තවුසා ශාක්‍ය ශ්‍රේෂ්ඨයා පිළිගෙන පිරික්සනුයේ පහන් සිත් ඇතිව "ද්විපාදොත්තම මේ කුමර අනුත්තර" යන බස් පල කෙළේය..."මෙ කුමර අනුත්තර සම්බෝධියට පැමිණෙයි. පරම විශුද්ධ නිර්වාණය දක්නා සුළු මෙතෙම බහුජන හිතනුකම්පා ඇතියේ දම්සක් පවත්වන්නේය. මොහුගේ ශාසනය පතළ වන්නේය". මූලාශ්‍ර:ඛු.නි:සු.නි:මහාවග්ග:3-11 නාලක සූත්‍රය, පි.232.
▼ ලුම්බිණියේ තමන්වහන්සේගේ උපත, මේලෝකයේ අවසාන උපත බව බුදුන් වහන්සේ වදාළහ:
“...ආනන්දය, උපන් ඇසිල්ලෙහි බෝසතුන් සමපාදයෙන් බිම සිට උතුරුදිශාවට සත් පියවර තබති...අභීත බස් පවසති:
‘මං ලොවට අග්‍රවෙමි, මම ලොවට ශ්‍රේෂ්ඨවෙමි, මමලොවට ජේෂ්ඨවෙමි, මේ අන්තිම ජාතියය, පුනර්භවයක් නැත...’”. (අගෙගා හමසමි ලොකසස - සෙටෙඨාහමසමි ලොකසස, ජෙටෙඨා හමසමි ලොකසස - අයමනතිමා ජාති, නතථිදානි පුනබභවො ති.): මූලාශ්‍රය: ම.නි: (3) 3.3.3 ආචාරියාඅද්භූත සූත්‍රය, පි.302. සටහන්: * නේපාලයේ පිහිටි ලුම්බිණි උයන ‘රුම්මින්දෙයි’ ලෙසින් මෙවක හඳුන්වති.  බුදුඋපතෙන් වසර 316 ක් කල් ගතවූ පසු එහි පැමිණි අශෝක අධිරාජ්‍යයා, ඒ උතුම් සිදුවීම අනුස්මරණය කරනුවස්, ස්ථම්භයක් ගොඩනගා එම ගලේ (අශෝකස්ත්ම්භයේ)  මෙලෙස අකුරුකොටවා තිබේ:
“මේ ස්ථානයේ ශාක්‍ය මුණිවූ බුදුන් වහන්සේගේ උපත සිදුවිය’. (හිද බුද්ධෙ ජාතේ ශාක්‍ය මුණි).   ඒ කුළුණ, අදද, ලුම්බිණි උයනේ අභිමානවත්ව වැජඹේ. ** 7 නි සියවසේ මැද භාගයේදී පමණ, චීනයේ සිට පැමිණි හියුන් ෂියන් (Hiuen Tsiang) භික්ෂුව විසින් තමාගේ පුජනිය වන්දනා ගමන පිලිබඳ රචනා කරන ලද පොතේ, එතුමන් ලුම්බිණි උයනට පැමිණි බව හා එහිදී අශෝක කුළුණ දුටුබව සඳහන් කර ඇත. ** කිර්තිමත් පුරාවීද්‍යාඥ යෙකුවූ, ඉංග්‍රීසි ජාතික සෙන්පති කනින්හැම් විසින් 1896 වසරේදී කරනලද  පුරාවිද්‍යා කැනීම් වල ප්‍රතිඵලයක් ලෙසින් වර්තමාන ලෝකයාට,ලුම්බිණි උයන පිලිබඳ තොරතුරු දැනගැනීමට හැකිවිඇත.
▼වෙනත් මූලාශ්‍ර:
1.     “ දඹදිව මධ්‍යදේශයෙහි (උත්තර භාරතයට අයත්) හිමාල පර්වත ප්‍රාන්තයෙහි සාධුජන නිකෙතනයක් වූ ශාක්‍යජනපදයෙහි කපිල ආදී මහා ඉර්ෂින්ගේ වාසභූමියවූ කපිලවස්තු නගරයෙහි උභයකුල පාරිශුද්ධ ශුද්ධෝදන ශාක්‍ය රාජයාගේ අගමෙහෙසියවූ මහාමායා දේවිය කුස පිළිසද ගත් අප මහා බෝසතාණෝ වික්‍රමපුර්ව 566 වන වර්ෂයෙහි වෙසක් පුන් පොහෝදින ලුම්බිණි නම් සාලවන උද්යානහි දී මව්කුසින් බිහිවුහ”. සටහන: ඉපදුන වර්ෂය : වික්‍රම වර්ෂය ආරම්භ වුයේ  ක්‍රි.පු. 58 වැන්නේහිය. වී.පු.566 නි වර්ෂය ක්‍රි.පු. 624 වන වර්ෂයවේ. මෙය වර්තමාන ක්‍රිස්තුවර්ෂයට එකතුවීමෙන් 2581 ක් වෙයි. මෙය ලක්දිව ව්‍යවහාර වන බුද්ධවර්ෂයට සරිලයි. ඒ අනුව මිට වර්ෂ 2580 කට පෙර බුදුරජානන් වහන්සේ උපන් සේක. බුද්ධජන්මවර්ෂය ක්‍රි.පු, 583 වන වර්ෂයයි යුරෝපිය පඬුවෝ කියති. මූලාශ්‍රය:වින.පි:මහාවග්ග පාලි 1: ප්‍රස්තාවනාව,පි 16:අතිගරු පරවාහැර ශ්‍රී වජිරඤාන හිමි.
2.	“Siddhattha Gotama who became the Buddha, the Enlightened One, may have lived from about 563-483 B.C., through many modern scholars suggest a later dating. Oriental traditions offer a number of alternative dating’s, that favored in Sri Lanka and south-east Asia being 623-543…”. බලන්න: EDN: The life of The Buddha:p.13.
3. බුදුන් වහන්සේගේ උපත කෙටි හැඳින්වීමක්: මිට වසර 2600ට පෙර,වෙසක් පුර පසලොස්වක පොහෝදින ලුම්බිණි සල්උයනේදී (වර්තමානයේ රුමෙන්දී, නේපාලයේ (modern Rumindei in Nepal), කපිලවස්තුපුර, සුද්දෝධන රජුගේ අග මෙහෙසිය, මහාමයා දේවිය, තම දෙමාපියන් ගේ නිවසපිහිටි දේවදහ කරා යන අතරමගදී, ළදරු කුමාරයෙක් බිහිකාලාය. ඒ කුමරා සිද්ධාර්ථ ලෙසින් නම් කරන ලදී. ඒ අපගේ බුදුන් වහන්සේගේ ගිහි නමය. මූලාශ්‍රය: http://www.beyondthenet.net/buddha/gallery/desc1a.htm
4.  The Light of Asia
Thus came he to be born again for men.
Below the highest sphere four Regents sit
Who rule our world, and under them are zones
Nearer, but high, where saintliest spirits dead
Wait thrice ten thousand years, then Eve again;
And on Lord Buddha, waiting in that sky,
Came for our sakes the five sure signs of birth
So that the Devas knew the signs, and said
”Buddha will go again to help the World.”
”Yea!” spake He, “now I go to help the World
This last of many times; for birth and death
End hence for me and those who learn my Law.
I will go down among the Sākyas,
Under the southward snows of Himalay,
Where pious people live and a just King.”
මූලාශ්‍රය: The Light of Asia by Edwin Arnold, PBS:Wheel no29, 1980.
5. අශ්වගෝෂ ගේ ‘බුද්ධ චරිත’ කාව්‍යයේ  ‘බුදුහිමි උපත’ ඇසුරෙන්:
1 කපිල මහා ඉසි වැඩසිටි- උස් කඳු වැටිවලින් වටවූ,                         නුවරක් විය අසිරිමත්- කපිලවත්තු යයි නම්ලත්.
2 දිළිඳු අඳුර යටපත් කරමින්- සිරිසරෙන් ඒ නුවර ලෙලදේ,                     ඒ පුර දනගේ සතුටු සිනාරැලි,-  පුරය බබලයි, අසිරිමත්ලෙසින්.
3 හිරු පෙළපතට බන්ධුවූ, සුද්දෝධන නම්වූ නිරුඳු,                      පාලනය කරා නුවර මැනවින්- උතුම් සක්විති රජෙක් විලසින්.
4 උතුම් අග මෙහෙසිය- සිල්වත් මායා දේවිය,                                  භුපති තුටු කරමින් -හැමට දයාව පාමින්,                                             බබලන පහනක් මෙන්- විසුවා රජ මැදුරේ සතුටින්.
5 වසමින් තුසිත දිව් විමනේ- උතුම් බෝසතුන් අපගේ,                   එනලෙසින් මහා නාරජු , තම නිවසවූ නන්ද බෙනයට,                  පිවිසුනා දේවිය කුසතුළට- තුන් ලොව එළිය  කරමින්.
6 දළ හයක් ඇතුව සැරිසරන- සුදු ඇතෙකු මෙන් හිමවතේ,                පවිටු අදහම් නසාලන්නට- දෙවි මිනිසුන්ගේ පිහිටට,                                පෙර උතුම් පැතුමන් ඉටුවී- බෝසතුන් වැඩියාය මෙලොවට.
7 ලෝක පාලක දෙවියන්- උතුම් මව පුතු සුරකින්ට,
 දසත එළිය කරමින්- වැඩියෝය  දෙව්ලොව සිට.
8 රුචියක් ඇතිවුනා රජ බිසවට- ලුම්බිණි සල් උයන දකින්නට,               රජ වරම ඇති මහාපෙරහරක්- පිටත්වුවා රජ මැදුර සිට.
9 සුපිපි සල්මල් දැක සතුටින්- සොම්නසට පත් දේවිය,                     මලින් බර සල් අත්තක්- අල්ලා ගත්තා තුටියෙන්,                            ඒවිට, බෝසත් දරු කැටියා- සැනෙන් මව් කුසින් පිටවුවා.
10 වලාකුළු මැඩ නැගී එන හිරු,- අඳුර පහකර එළිය දෙන සේ, පහසුවෙන්,  මනා සුවයෙන්- වැඩියා ලොවට මහා බෝසතුන්.
11 සතරවරම් දෙවි රජවරුන්- පිළිගත්තා කුමරු දිව සළුවෙන්,         පතිතවිය සිසිල්, උණූ දිය දහරා- මව පුතු දෙදෙන නහවා.
12 දේවියගේ උකුලේ සිට- බෝසතුන් බැස්සා බිමට,                        සුමුදු දෙපතුල සිපගනිමින්- සත් නෙලුම් මල් පැනනැගිනි.
13 රන් පියුම් මත සුමුදු පා තබා- සතක් පියවර උතුරුට තබා,       පැවසුවා මෙලෙස සතුටින්- සුමදුර හඬ පතුරුවමින්.
14 මම ලොවට අගවෙමි, දෙටුවෙමි- උතුම්ව, සසරින් එතර වෙන්නෙමි, දෙසමින් අමා සදහම් ලොවට-  විමුක්තියේ  මග දක්වමි,මේ අන්තිම උපතය මාගේ - යලි  භවයක් නැත මාහට.
සටහන: ආචාරියා අශ්වගෝෂ, ක්‍රි.ව. පලවෙනි සිවසේ, ඉන්දියාවේ, රජ කළ කනිෂ්ක රජුගේ  ආධ්‍යාත්මිකඋපදේශකයාය. ‘බුද්ධ චරිත කාව්‍ය’  ඔහු විසින් රචිත සංස්කෘත කවිපෙළකි.
3) බුද්ධ දෙමාපියන් -Parents of The Buddha
▲ බුදුන් වහන්සේගේ පියා සුද්ධෝදන රජ, වැදු මව මායා දේවිය, රාජධානිය කිඹුල්වත් නුවර යයි මෙහි විස්තර කර ඇත. මූලාශ්‍ර: දීඝ.නි: ( 2 ): 1: මහාපදාන සූත්‍රය,ඡෙද:11 හා13, පි. 18, EDN: 14 Mahâpadāna Sutta: The Great Discourse on the Lineage, p. 151.
▼ බුද්ධ මාතාව, මහාමායාදේවිය, අල්ප ආයුෂ ඇතිබවත්, බෝසතුන් උපන් සත්දවසකින් පසුව කලුරිය කර තුසිත දේවනිකායේ යළිඋපත ලබන බව මෙහි දක්වා ඇත. සටහන: මහාමායා දේවියගේ නැගණිය, ප්‍රජාපති ගෝතමී දේවිය, බුදුන් වහන්සේගේ සුළුමව ලෙසින් ළදරු කුමරා පෝෂණය කළාය. මූලාශ්‍රය: ඛු.නි: උදානපාලිය: 5.2 අප්පායුක සූත්‍රය, පි.250.
▼ ප්‍රජාපති ගෝතමී දේවිය, පැවිදිව, මහා ප්‍රජාපති ගෝතමිය ලෙසින් හඳුන්වා ඇත. එතුමිය බුදුසසුනේ ජේෂ්ඨතම භික්ඛුනිය වුවාය. බලන්න:උපග්‍රන්ථය:2. එතුමියගේ අපදානයේ මෙසේ දැක්වේ:
“සුගතයන් වහන්ස, මම ඔබගේ කිරි මව්ය.                                    සදහම් මාහට පෙවූ, ඔබ මගේ පියාණන්ය.                                            මහා වීරයාණෙනි, මා විසින් ඔබ ඇතිදැඩි කළේය
මගේ මේ උතුම් දහම් කය ඔබ විසින් නිම කළේය.
ඔබගේ සා පවස, මගේ කිරි පොවා සංසිඳුවෙමි,                                        ඔබ පෙවූදහම් පැණියෙන්, මගේ බව පවස නිමවිනි.
‘රජමාතා’, ‘රජ බිසව’ තනතුරු මහිලාවන්ට වටිනේය.                          ඒ හැමට වඩා ‘බුද්ධ මාතා’ පදය, උතුම්ය, මාහැඟීය.
මූලාශ්‍රය: ඛු.නි: අපදාන පාළි, ථෙරි අපදාන, 7 මහා පජාපති ගෝතමී අපදානය, පි. 54.
4) සිද්ධාර්ථ කුමරා ගේ තරුණ විය- Younger days of Prince Siddhartha
▲ තමන් වහන්සේ තරුණ කාලය රජසැප ඇතිව වාසය කළබව බුදුන් වහන්සේ මෙසේ පෙන්වා ඇත:
  “මාගේ පියාගේ වාසස්ථානයේ දී මා පෝෂණය කළේ, රැකබලාගත්තේ ඉතා සියුමැලි ලෙසින්ය, සුකුමාර ලෙසින්ය ...මගේ ආස්වාදය පිණිසම නිවසේ නෙලුම් පොකුණු නිර්මාණය කොට තිබුණි...මා පරිහරණය කලේ කාසි රටේ (බරණැස් නුවර) සකස්කළ සඳුන් පමණි...මගේ ඇඳුම් නිමකොට තිබුනේ කසීසළු වලින්ය....ගිම්හාන, හේමන්ත හා වස්සාන ඍතු තුනේදී කල්ගෙවීම පිණිස මට ප්‍රසාද තුනක් විය: හේමන්ත පාය, ගිම්හාන පාය හා වස්සාන පාය... කාන්තාවන් ගෙන් පමණක් සැදුම්ලත් සංගීත කණ්ඩායම් වල සංගීත ප්‍රසංගයන් නරඹමින්, විනෝදවෙමින් සිව්මස්  වැසි කාලය මා ගතකළේ වස්සාන පායතුලදිය...”. මූලාශ්‍රය: අංගු.නි: (1) 3 නිපාත:3.1.4.9 සූත්‍රය, පි.302, EAN:3: 39.9 Delicate, p.94.
▼ සිදුහත් කුමරුගේ ජීවිතය	
   “මම එකුන්තිස්වසක් ගීහිගෙයි වාසය කෙළෙමි.  මට රම්‍ය, සුරම්‍ය, සුභ යන උතුම් තුන් පහයන් විය. මොනවට සැරසුණු  සතළිස් දහසක් පරිවාරස්ත්‍රීහු වුහ. භද්ද කච්චනාව (යශෝධරාව) අග මෙහෙසිය  විය. පුත්‍ර තෙමේ රාහුල නම් විය”. මූලාශ්‍රය: ඛු.නි: බුද්ධවංශ පාලිය: චරියා පිටකය, ගෝතම බුද්ධවංශය, පි.264
▼ යශෝධරා උතුම් රහත් තෙරණිය, තම පරිනිබ්බානය පිණිස අවසර ලබගනුවස්, බුදුන් වහන්සේ වෙත පැමිණ මෙසේ වදාළහ:
මහා විරයනි, උතුම් සම්බුදු හිමියනි- කැත් කුමරියවූ යශෝධරා මම වෙමි, ගිහි කල ඔබගේ ප්‍රජාපතිය වූ වෙමි- දයාවෙන්, කරුණාවෙන් හිමිපිදුවෙමි. මූලාශ්‍රය: ඛු.නි: අපදාන පාලිය: ථෙරිඅපදාන: 28 යශෝධරා අපදානය, පි.172.
5)  ගිහිගෙය අත්හැරීම- Renouncing the lay life
▲ තමන්වහන්සේ ගිහිගෙය අත්හැරීම- අභිනිෂ්ක්‍රමණයට පසුබිම්වූ කරුණු බුදුන් වහන්සේ මෙසේ පෙන්වා ඇත.
“තරුණවියේ, එවන් අසිරිමත්, සිව්මැලි, සියළු සැපපහසු ඇති ජිවිතයකට මැදිව සිටියද, මගේ සිතට මෙවන් සිතුවිලි පහළවිය: සාමාන්‍ය ලෝවැසියෙක් (පෘථග්ජන පුද්ගලයෙක්)  සැමදෙනාම මහළුව දිරායනබව, ලෙඩවී බොහෝ දුක් විඳිනබව හා මරණයට පත්වියනබව දැන සිටියද, තමන්ද,  ඒ සවභාවයෙන් නිදහස් නොවනබව නොසිතා, මහළුවියට පත්වූවෙක්, රෝගියෙක් හෝ මියැදුන කෙනෙක් දැකීමෙන් (ලෝකසවභාවය නුවණින් නොදුටු හෙයින්) පිළිකුලක් ඇතිකර ගනී; සිත අප්‍රසන්න කරගනි, අපහසුතාවයකට පත්වෙයි. මමද (සිදුහත් කුමරා) මේ ලෝක ස්වභාවයෙන් නිදහස්වී නොමැත; එසේනම්, වයසට ගිය කෙනෙක්; රෝගියෙක් නැත්නම් මියගිය කෙනෙක් දුටුවිට, පිළිකුලක්, අප්‍රසන්නබවක්, නොකැමැති බවක් මට ඇතිවේනම් එය සුදුසුනැත.. ඒ ගැන ආවර්ජනා කරනවිටදී, තරුණ මදය, ආරෝග්‍ය මදය, ජීවන මදය මා සිතින් සහමුලින්ම පහවිණි...”. මූලාශ්‍රය: අංගු.නි: (1) 3 නිපාත:3.1.4.9 සූත්‍රය, පි.302, EAN:3: 39.9 Delicate, p.94.
▼ බුදුන් වහන්සේ මෙසේ වදාළහ	
	“මගේ සම්බෝධියට පෙර, බෝසතුන් සේ සිටියදි මට මෙවැනි සිතුවිල්ලක් ඇතිවිය:  ගිහිජිවිතය, මිනිසුන්ගෙන් පිරුන තදබදවූ , (කෙල්ස්) දුවිලි සහිත තැනකි; අනගාරික ජීවිතය විවෘතවූ, පුළුල් එකකි. ගිහි ගෙයි ජිවත් වෙමින්, පිරිසිදු- ඔපකල සිප්පිකටුවක් වැනි නිමල - තපස් ජිවිතයක් ගත කිරීම පසුනොවේ. මගේ කෙස් මුඩුකර , රැවුල බා, කහ සිවූරක් දරා ගිගිගෙයින් නික්මෙන්නේ නම් සුදුසුය යන සිතිවිල්ල මට ඇතිවිය. මූලාශ්‍ර: ම.නි: (1) මහාසච්චක  සූත්‍රය, පි. 579, EMN: 36 Maha Sacchaka sutta, p. 309.
▼ ගිහිගෙයින් නික්මීම	
“තරුණ වියෙහි, කළු කෙස් ඇති, සොඳුරු යොවුන්  වියේ පසුවන කල.. මගේ දෙමාපියන් නො කැමතිව, කඳුළු පිරුන මුහුණු ඇතිව, හඬමින් වැලපෙමින් සිටියදී, කෙස් රැවුල් බා කහවත් හැඳ ගිහි ගෙයින් නික්ම පැවිද්දට පැමිණියෙමි. එලෙස පැවිදිව ‘සත්‍ය කුමක්ද?’ (කිං කුශලගවේෂී)  - උතුම් ශාන්ත පදය (නිවන)සොයමින් ඇවිද්දෙමි”. සටහන: මේ හා සමාන විස්තරයක්, ම.නි: (2) බෝධිරාජකුමාර සූත්‍රයේ පෙන්වා ඇත. මූලාශ්‍ර: ම.නි: (1) ආරිය පර්යේෂණ සූත්‍රය, පි. 413, EMN,:26 The Noble Search, p.242.
▼ සිදුහත් කුමරු ගිහිගෙන් නික්මිම ගැන කාලුදායි තෙරුන් මෙසේ පවසා ඇත.
“  ...බෝසත් සිදුහතුන් සමගම වැඩුනෙමි. ඔහුට ප්‍රියවූ දයාබරවූවූ නීතිදක්ෂ සහායකයෙක් වීමි...වයසින් එකුන්තිස් හැවිරිදු වූ බෝසත් තෙමේ ගිහි ගෙයින් නික්මුනේය...": මූලාශ්‍රය: ඛු.නි: අපදානපාලිය1: 34, පි.181, අපදාන පාලිය 2-1: 546, පි.394.
▼ බුදුන් වහන්සේ මෙසේ වදාළහ	
“සතර පෙර නිමිති දැක අශ්ව යානයකින් අභිනිෂ්ක්‍රමණය කෙළෙමි, මම සවසක් දුෂ්කර වූ ප්‍රධන් විරිය කෙළෙමි”.: මූලාශ්‍රය: ඛු.නි: බුද්ධවංශ පාලිය:චරියා පිටකය: ගෝතම බුද්ධවංශ, පි.264.
▼ මහා පරිනිබ්බාන සූත්‍රයෙදී, බුදුන් වහන්සේ , සුභද්‍ර පරිබ්‍රජකයාට මෙසේ වදාළහ:
"...කුසල නම්වූ නිවන් මග සොයා මම පැවිදිවූවෙමි..වයසින් එකුන්තිසක් (31) වුවෙමි... යම් කලක මම පැවිදිවිද, එදා සිට මේ දක්වා පනස් පස් වසරක් ඉකුත් විය..."
6)  සිද්ධාර්ථ තවුසා- Ascetic Siddhartha
▲ ගිහිගෙය හැරදැමු  සිදුහත් තවුසා, සත්‍ය සොයා යන්නේ, හිමවතේ සිට රජගහනුවරට පැමිණියහ.එහිදී බිම්බිසාර රජතුමාට, සිදුහත් තවුසා හමුවීම මෙසේ දක්වා ඇත:
“පසැස් ඇස් ඇති උතුම් මුණිදුන් - මහා රජ සැප ඉවත දමමින්,              ජරා, මරණ හැම ලෙඩදුකින් - ලෝසත යටවූ බව දැක නුවණින්,         මනරම් කපිලවස්තු පුරයෙන්  - පිටත්වූ සැටි කියමි මෙලෙසින්.
කටයතු බහුල, බොහො දෙන ගැවසුනු,තැනකි ගිහිගෙය කෙලෙස් දුවිලි පිරුණු.                                                                                          විවේකය ගෙනදෙන, පබ්බජාව ට ඇලි, කුමරු නික්මුනා, කම් සැපට නොම ඇලි.                                                                                      පැවිදිව, ඉවත දැම්මා තුන් දුසිරිතය,දිවිය පිරිසුදු කළා ලබමින් සුචරිතය. පිඬු සිඟා යමින් සතුටුව ලද දෙයින්, හුරුවුණා තපස් දිවියට මැනවින්.
නිල් පැහැති උස් කඳු වැටි පසුකරමින්, පලාවන් ලඳු බිමේ විහරනය ලබමින්,                                                                                             විවේකය සුවය නොමදවම විඳිමින් බෝසතුන් පිය තැබුවා සිහිනුවණින්. තනිව හැසිරෙන මහා ඇතකු විලසට, මගධයේ බිම්සර රජුගේ රජගහ නුවරට,
ශාන්තව පිය තබමින්, බිමට නැමූන දෙනතින්,                                       වැඩියා උතුම් මුණි නුවරට,එහි දන මවිත කරමින්.
මාලිගාවේ සිව්මැදුර කව්ළුව ළඟ සිටි, නිරිඳු දුටුවා, සිදුහත් මුණි වඩින සැටි,                                                                                                  මහා පුරිස් ලකුණු යුත් මනරම් රුව දැකලා,                                                තුටුව, පැවසුවා මෙලෙස රජ පිරිස අමතලා.
සබදයනි, බලන්න මේ අසිරිමත් දැකුම! රජ කුමරෙක් වැනි තෙද ඇති, දැකුම්කළු,
පිවිතුරු රන් පැහැති මන බඳන රුවක් ඇති, තවුසෙක් නුවර සැරිසරයි, සංසුන් විලසින්.
ඔහුගේ වත පැහැපත්ය, ගමන ශාන්තය,නිසැකයෙන් මොහු ගේ උපත කුලවත්ය.
ලැබුන ලෙස තම දෙටු පුතු දැකගන්නට, බෝසතුන් දැක රජු පත්විය සොම්නසට.
වහා රාජ බටයන් අමතා,-මුණි වඩින තැන විමසා, හනික ආපසු එන ලෙසට-දුන්නා අණ රජ පිරිසට.
ගෙයින් ගෙයට වඩිමින්, පිඬු සිඟමින්, දැමුණු ඉඳුරන් ඇතිව, සංසුන් විලසින්,
සිදුහත් තපසුන් නුවර සැරිසරමින්, දන් ලබා පිටත්විය නුවර දොරටුවෙන්. පාන්ඩව පව්ව දෙසට දිවාවිහරණයට.
සිදුහත් තපසුන් නික්මුණ බව දැක, පසුපසින් පැමිණි රාජ දුතයන් සැම, නතරවී කතිකා කලෝය මෙලෙසින්.
ඒ තපස් බවතුන්, පව්වේ වැඩ වසනා බවට, අපගෙන් කෙනෙක් පිටවී, ගොස් රජ මැදුරට,
දන්වන්න ඒ පුවත අප නිරිදුන්හට නොවලහා, සෙසු අපි මෙහි රැඳෙමු, රජු එනතෙක් මග බලා.
රජ දුතයා සැනින් දිව ගියා නුවරට,පැවසුවා ඒ පුවත බිම්සර මහා රජුට,
“දේවයිනි, ඒ මුණි, පාන්ඩව පව්වේ, වැඩ සිටිති, සිහරජෙක් සේ, ගල්ගුහාවේ”.
විගසින් රජ වාහනය හා පිරිවර කැඳවමින්, නිරිඳු නොපමාව පව්වට අසලට පැමිණෙමින්,
යානයෙන් බැස සැනෙන්, කන්ද නැග්ගා විගසින්, බැහැදැක්කා උතුම් තපසුන් ගරු බුහුහුමනින්,
විමසා සුවදුක්, ඇමතුවා බෝසතුන් මෙලෙසින්.
‘ඔබ  තවමත් තරුණ සුකුමාල මානවකයකි, නව යොවුන් වියේ කඩවසම් තරුණයෙකි,
ඔබගේ පෙනුම, හැසිරීම හා පැවැතුමෙන්, පෙනේ, ඇතිබව උසස් කුලවත් මාපියන්.
 රටක් රජයක් පාලනයට ඔබ සුදුසුබව, රජ පිරිස, යුද හමුදාව නතු කරගන්න,
ඔබ සමත්බව පෙනේ මට නිසැකයෙන්ම, මා සතු රජ සැප විඳමින් මෙහි රැඳෙනු මැන, උතුමානෙනි, පවසන්න ඔබේ වත ගොත.
“ රජතුමනි, සුන්දර හිමාල කඳු පාමුල, නුවරක් තිබේ කෝසල ජනයා වෙසන,
සුරිය පෙළපතට නෑයන් වූ  ඒ හැමදෙන, කැත් කුල වැසියන්ය, ඒ මගේ උපන් බිමය.
බලවත් නිරිදුනි  මේ අසන්න දයාවෙන්, අත් හලෙමි ගිහිගෙය, කම්සැප නොපතමින්,
මිනිසුන් පෙලන බොහෝවූ  දුක් ආදීනව දුටුවෙමි, දුකින් මිදෙන මග සොයා යමි, අන් සැප නොපතිමි”.
මූලාශ්‍රය: ඛු.නි: සුත්තනිපාත: මහාවග්ග:3-1 පබ්බජා සූත්‍රය, පි.142. සටහන: සත්‍ය සොයගතහොත් තමන්ටද ඒ බව පැවසීමට සිදුහත් තවුසාට පැවසු එ මහා රජ, උතුම් තවුසාට රජගහනුවරින් පිටවීමට ඉඩ සැලසුවේය.
▼ ආලාර කාළාම හා උද්දක රාමපුත්‍ර හමුවීම
බෝසතුන් පිළිබඳව අතිශයෙන් පැහැදී තමා සමග එක්ව රට පාලනය කරමින් රජ සැප විඳින ලෙසින්, මගධ යේ පාලකයවූ බිම්බිසාර රජතුමාගේ ඉල්ලීම ප්‍රතික්ෂේප කළ සිදුහත් තවුසා සත්‍ය සොයමින් මගධ ජනපදයේ සැරිසැරුවෝය. එසේ යන බෝසතුනට , එවක ප්‍රසිද්ධ ගුරුවරුන් ලෙස පතළ ආලාර කාළාම හා උද්දක රාමපුත්‍ර සමුවිම පිළිබඳව, අරිය පර්යේසන සූත්‍රයේ මෙසේ දක්වා ඇත.
“ එලෙස (ගිහිගෙය හැර) පැවිදි වූ මම “කුශලය කුමක්ද? යයි සොයමින්, උතුම්වූ ශාන්තිපදය සොයමින් යන්නේ ආලාරකාළාම තපසුන් ගේ අරනයට පැමිණියෙමි”. ( සො එවං පබබජිතො සමනො කිංකුසලගවේසී අනුතතරං සනතිවරපදං පරියෙසමානො).
“අලාරකාළාම තවුසා ගේ අනුමැතිය ඇතිව මම එහි බඹසර  විසුවෙමි. නොබෝකලකින්ම, මම අලාරකාළාම තවුසා දේශනාකරන ධර්මය ප්‍රගුණ කෙළෙමි. අලරකාළාම, හුදෙක් ඇදහීම් පමණකින් ‘තමන් විශේෂ නුවනින් මේ ධර්මය දැන එයට පැමිණ වාසය කරමි ‘යයි ප්‍රකාශ නොකරයි, නිසැකයෙන්ම ඔහු මේ ධර්මය දැනගෙන, එය මනාව ප්‍රත්‍යක්ෂ කර වාසය කරයි යන සිතුවිල්ල මට ඇතිවිය.ඉන්පසු ඔහු වෙත ගොස් මෙසේ ඇසීමි:
‘ ඇවත් කාළාමයනි, කුමන ලෙසකින්  මේ ධර්මය තමන්ගේ විශේෂ ඥානයෙන් දැන, සාක්ෂාත් කොට, එයට සමවැදී  එහි වසන්නේ යැයි ඔබ පවසන්නේද?”.
එවිට ඔහු ආකිඤචඤඤායතනය (අරූප ජානය) ගැන මට පැවසුහ. යම් ධර්මයක් විශේෂ නුවණින් දැන, එයට පැමිණ වාසය කළහැකිනම්, ඒ ධර්මය මම ද අවබෝධ කරගැනීම පිණිස උත්සාහ කරන්නේ නම් මැනවයි මට සිතුනි. නොබෝකලකින්ම මම ඒ ධර්මය අවබෝධ කොට එහි වාසය කළෙමි. ඉන්පසු ඒ බව අලාරකාළාමට පැවසුවිට, සතුටට පත් ඔහු, ඔහුගේ සම තත්වයේ මා තබමින්, ඔහු සමග, එහි සිටි ශිෂ්‍ය පිරිස ට ධර්මය ඉගැන්වීමට මට ඇරයුම්කළහ. එහෙත් මට මේ අදහස ඇතිවිය:
‘ මේ ධර්මය සසර කලකිරීම පිණිස, නො ඇලීම පිණිස කෙලෙස් සංසිඳුවිම පිණිස...නිවන පිණිස පිහිට නොවේ’. එමනිසා මම ආලාරකාළාම ගේ අරණින් නික්මිණි”.
සටහන: එලෙස ආලාරකාළාම ගේ ඉගැන්වීම් ගැන කලකිරීමට පත් සිදුහත් තවුසා, සත්‍ය සොයා යන්නේ උද්දක රාමපුත්‍ර ගේ අරණයට පැමිණියහ. එහිදී උද්දක තවුසා ප්‍රකාශ කරණ ධර්මයවූ නෙවසඤඤානාසඤඤායතනය (අරූපජානය)  මුළුමනින්ම අවබෝධ කරගත්, බෝසතුනට ඒ ධර්මයද සසරින් මිදීම පිණිස, නිවන පිණිස නො පවතින බව පසක්වුහ. එමනිසා, සිදුහත් තවුසා  උද්දක රාමපුත්‍රගේ අරණින් ද පිටවිය. සටහන: * ම.නි: (1) මහාසච්චක සූත්‍රයේ ද, බෝසතුන්, ඒ තවුසන් දෙදනා හමුවීම විස්තර කර ඇත. ** මේ හා සමාන විස්තරයක්, ම.නි; (2) බෝධිරාජකුමාර සූත්‍රයේ පෙන්වා ඇත. මූලාශ්‍ර: ම.නි: (1) ආරිය පර්යේෂණ සූත්‍රය, පි. 413, EMN,:26 The Noble Search, p.242.
▼දුෂ්කර තපස් ක්‍රියා
උද්දකරාමපුත්‍ර යන්ගේ අරණින් නික්ම ක්‍රම ක්‍රමයෙන් සැරිසරන සිදුහත් තවුසා ඉසිපතනයට වැඩියේය. එහිදී, පස්වග තවුසන් උන්වහන්සේට උපස්ථාන කළහ. එහිසිට, සම්බෝධිය පිණිස උග්‍ර තපස්කම් කිරීම- අත්තකිලමතානු යෝගයේ යෙදීම  මෙහි විස්තරාත්මකව දක්වා ඇත: බලන්න: පස්වග මහණුන්.
බුදුන් වහන්සේ මෙසේ වදාළහ: “...මට මෙසේ සිත්විය. යටි දතෙහි උඩු දත් තබා, දිව තල්ලේ මැඩගෙන කුසල් සිතින් අකුසල සිත යටකර ගන්නේ නම් (කෙළෙස්තවන වීරියෙන්) මැනවි...එලෙස වීරිය කරනවිට කයේ ඇතිවන බොහෝ දුක්වේදනා, දරාගෙන සිටියෙමි...” . එලෙස හුස්ම ගැනීම පිටකිරීම නවත්වා ගැනීම... මද ආහාර ගැනීම ආදී බොහෝ දුෂ්කර තපස් ව්‍රතවල බෝසතුන් යෙදී සිටි බව මෙහි පෙන්වා ඇත. සටහන: මේ හා සමාන විස්තරයක්, ම.නි; (2) බෝධිරාජකුමාර සූත්‍රයේ පෙන්වා ඇත. මූලාශ්‍ර: ම.නි: (1) මහාසච්චක  සූත්‍රය, පි. 579, EMN: 36 Maha Sacchaka sutta, p. 309.
** මෙහිදී බුදුන් වහන්සේ බුදුවීමට පෙර සිදුකල උග්‍ර තපස්ව්‍රත විස්තර කර ඇත.
“සාරිපුත්ත, මම උදරයේ සිවිය පිරිමදින්නෙමි යි පිටකටුව අල්ලා ගනිමි, පිටකටුව පිරිමදින්නෙමි යි උදර සිවිය අල්ලා ගනිමි...අල්පආහාර නිසාම උදර සිවිය පිටකටුව හා ඇලුනේවේ...සිරුර අස්වසන්නෙමි යයි අවයව අතින් පිරිමදිනවිට මගේ සිරුරේ දිරූ මුල් ඇති ලොම්යෝ ගිලිහි වැටෙති...” බලන්න: ම.නි: (1) 1.2.2 මහාසිහනාද සූත්‍රය, පි.183.	
▼ දුෂ්කර තපස්කම්ම අත් හැරීම
කයට කටුක වේදනා දීමෙන් උතුම් ආරිය බව ලබා ගැනීමට නොහැකි බව අවබෝධ කරගත් බෝසතුන්, සම්බෝධිය පිලිබඳ වෙනත් මගක් ගැන මෙසේ සිතා බලනලදී:
“ ...මට මෙසේ සිත්විය, (පෙරදී) පිය රජු සිසාන විට, මම සිහිල් දඹරුක් සෙවනේ (පලඟ  බැඳ) සිටිනවිට, කාමයෙන් වෙන්වූ සිතේ ප්‍රථම ජානය නිසා විවේක ප්‍රීති සුඛය ඇතිව වාසය කෙළෙමි...මේ සම්බෝධිය පිණිස මග විය හැකිය... මේ සම්බෝධය පිණිස මාර්ගය යයි යන මතකය මට ඇතිවිය... එම සුඛය කාමය නොවන බව අකුසල නොවන බව මට අවබෝධ විය”.
සටහන: අටුවාවට අනුව: සිදුහත් කුමරාගේ බාලවියේ, එක් අවස්ථාවක, පියරජු, ශාක්‍යයන්ගේ සම්ප්‍රදායික සිසාන මංගල්‍යයේ නායකත්වය ගෙන ක්‍රියාකරන ලදී. එම උත්සවය පිණිස ලාබල කුමරාද කැටිව පැමිණි ඔහුගේ සේවක පිරිස දඹගසක් මුල කුමරා ඉන්දවා උත්සවය නැරඹීමට පිටවිය. හුදකලා විවේක සුවයෙන් සිටි කුමරා නිතැතින්ම, භාවනාව පිණිස අසුන්ගෙන ප්‍රථම ජානය ලැබුහ. ඒ බව දුටු සේවක පිරිස රජතුමාට එම පුවත දැන්වූ පසු එහි පැමිණි පියරජ, කුමාරයාට නමස්කාර කරන ලදී. බලන්න: EMN: note: 389, p.1101.
දුර්වලවූ කයක් සහිතව ඒ සුවය (ජානසමාපත්ති) වඩා ගැනීම අපහසු බව අවබෝධ කරගත සිදුහත් තවුසා, බත් කැඳ වැනි ආහාර වැළඳුහ. එබැව් දුටු පස්වග තවුසන්, සිදුහත් තවුසා අත්හැර ගියහ:
“...මගේ උග්‍ර තපස්කම්ම මගින් මාහට උසස් බවක් ලැබේ නම්, එය ඔවුන්ගේද යහපත පිණිස විය හැකිය යයි සිතු තවුසන් පස් දෙනක් ඒ සමයේ මට උපකාරිව කටයුතු  කළහ. එහෙත්, මම බත් ආදී ආහර ගැනීම දැක කළකිරුන ඔවුන්, ගෝතම තවුසා, උත්සාහය හැරදමා සුඛෝපභෝගී ජිවිතයකට පත්වී ඇතය සිත මා හැරදමා පිටත්වුහ”
සටහන: එම තවුසන් පස්දෙනා, පසුව පස්වග මහණුන් ලෙසින් හඳුන්වා ඇත. බුදුන් වහන්සේගේ බුද්ධත්වයෙන් පසු උන්වහන්සේ වෙත පැවිදීවූ ඒ උතුමන් අරහත්වය ලැබුහ. සටහන: මේ හා සමාන විස්තරයක්, ම.නි; (2) බෝධිරාජකුමාර සූත්‍රයේ පෙන්වා ඇත. මූලාශ්‍ර: ම.නි: (1) මහාසච්චක  සූත්‍රය, පි. 579, EMN: 36 Maha Sacchaka sutta, p. 309.	
7) සම්බෝධිය ලැබීම-Enlightenment
▲  අත්තකිලමතානු යෝගය අත්හළ බෝසතුන් උරුවෙල දනව්වේ සේනානි නියම් ගමට පැමිණීමේ විස්තරය:
“ අනුත්තර උතුම් නිවන් පදය සොයමින් මගධ දනව්වේ සැරිසරමින් මම උරුවෙල දනව්වේ සේනානි නියම් ගමට පැමිණියෙමි. එහි සිත්කළු භුමියද, පහදවන වන ලැහැබද, වැලිතලා ඇති...සිත්කළු ගලාබස්නා නදියද (නේරංජනා ගඟ) , හාත්පස ගොදුරුගම්ද දිටිමි...ප්‍රධන් විරිය කරනු කැමති කුලපුත්‍රයෙකුට මෙය සුදුසුය...”
සටහන: මේ හා සමාන විස්තරයක්, ම.නි; (2) බෝධිරාජකුමාර සූත්‍රයේ පෙන්වා ඇත. මූලාශ්‍ර: ම.නි: (1) ආරිය පර්යේෂණ සූත්‍රය, පි. 413, EMN,:26 The Noble Search, p.242.
▼ බෝසතුන් ප්‍රධන් විරිය වැඩිම
නේරංජනා ගඟබඩ, බොරුක සෙවනේ වැඩසිට ප්‍රධන් විරිය කරන බෝසතුන් වෙත පැමිණී මාරයා මෙසේ පවසා ඇත:
“...ඔබ වැහැරී ගොස්ය, දුර්වර්ණවී සිටි, දැන් මරණය ඔබ හමුවේය... භවත්නි, ජිවත්වන්න, ජීවිතය උතුම්ය, ජීවත්ව පින් කරන්න”                   ඒ අවස්ථාවේදී, බෝසතුන් මෙසේ වදාළහ:
“...පුණ්‍ය කිරීමෙන් මට අර්ථයක් නැත...මට ශාන්තිපදය ගැන ශ්‍රද්ධාව ඇත, විරිය ඇත, ප්‍රඥාව ඇත.මෙසේ නිවනට සිත් ඇති මා කවර හෙයින් ‘දිවි රැකගන්න” යයි සිතන්නේද...”
එසේ සිතා බෝසතුන් ප්‍රධන් විරිය කර, මාර සේනාව දිනා සම්බෝධිය සාක්ෂාත් කරගත් බව මෙහි දක්වා ඇත. මූලාශ්‍රය: ඛු.නි: සුත්තනිපාත: මහාවග්ග: 3-2 පධාන සූත්‍රය, පි.146.
▼ පධන්විරිය වැඩිම ගැන උපඤඤාත සූත්‍රයේ මෙසේ දක්වා ඇත.
“... ඒකාන්තයෙන්ම සිරුරේ සම නහර හා ඇට ඉතිරිවේවා, මස් ලේ වියළි යත්වා, යම්දෙයක් පුරුෂ : ශක්තියෙන්, වීරියෙන්, පරාක්‍රමයෙන් ලැබිය යුතු වේ නම් එය නොලැබ වීරිය නැවතීමක් නොකරමි... යයි වෙර වැඩිමි... මා විසින් සම්බෝධිය අප්‍රමාදයෙන් ලබන ලදී, අරහත් ඵල-නිවන නම්වූ යොගකෙෂේමය අප්‍රමාදයෙන් ලබන ලදී”.
සටහන: මේ සූත්‍රයේදී බුදුන් වහන්සේ මෙසේ වදාළහ:
“බෝසතුන් ලෙසින් මම කරුණු 2ක් අත්දැක්කෙමි: 1) කුසල් ධර්මයන් ගැන පමණක් සන්තුෂ්ටියට නොපැමිණීයුතුබව,ජාන සමාධි පමණක් ලබා සෑහීමට පත් නොවීය යුතු බව, එහෙයින්, අරහත් ඵල ලැබෙනතෙක් දිරියෙන් විරියෙන් කටයුතු කිරීමට අදිටන් කරගතයුතු බව 2) දිරිය නිසා ඇතිවෙන වෙහෙස නොසලකා, ආපස්සට නොගොස්, වීරිය අත නොහැරම- විමුක්තිය ලැබෙන තෙක් කටයුතු කිරීමට කැමැත්තෙන්ම අදිටන් කිරීම”
“ද‍්වීන‍්නාහං භික‍්ඛවෙ ධම‍්මානං උපඤ‍්ඤාසිං: යා ච අසන‍්තුට‍්ඨිතා කුසලෙසු  ධම‍්මෙසු, යා ච අප‍්පටිවානිතා පධානස‍්මිං.
මූලාශ්‍රය: අංගු.නි: (1) 2 නිපාත: 2.1.1.5 උපඤඤාත සූත්‍රය, පි.138.
▼  සම්බෝධිය ලැබීම
බුද්ධත්වය- සම්බෝධිය ලෙසින් පෙන්වා ඇත්තේ, බුදුන් වහන්සේ සියලු කෙළෙස් ප්‍රහීණ කොට- දස මාර සේනාව පරදවා, නිවන සාක්ෂාත් කරගැනීමය. සත්වසක් තමන්වහන්සේ පසුපස පැමිණි මාරයා පරදවා බුද්ධත්වය ලැබූ බුදුන් වහන්සේ මෙසේ වදාළහ:
“දුකේ මුල් ගලවාදමා, භව තන්හාව බිඳ, සියලු ආසව පහකර, නිර්දෝෂීවූ මම, නිදුක්සිතින් බවුන් වඩමි... මමය, මගේය යන හැමදේ මම හැරදමා ඇත. මගේ මග (නිවන්මග), මාරයා නොදනී...”
“ සොකසස මූලං පලිඛාය සබබං අනාගු ඣායාමි අසොවචමනො ඡෙතවාන සබබං භවලොභජපපං අනාසවො ඣායාමි...”
“ යං වදනති නතං මයහං යෙ වදනති න තෙ අහං එවං පාපිම ජනාති න මෙ මගගමපි දකඛසිති”.
මූලාශ්‍ර: සංයු.නි: (1 ) මාරසංයුත්ත: 4.3.4 සත්තවස්ස සූත්‍රය, පි. 248, ESN:4: rasamyutta: 24.4 Seven Years of Pursuit, p. 295.
▼ සම්බෝධිය ලැබූ බුදුන් වහන්සේගේ විහරණය
“ එකල්හි භාග්‍යවත් බුදුරජාණන්වහන්සේ උරුවෙල් දනව්වෙහි, නේරංජනා ගංඉවුර සම්පයෙහි බෝරුක්මුලහි අභිසම්බෝධියට පැමිණ වැඩ වාසය කරන සේක”. 
එලෙස සත්දවසක් බුදුන් වහන්සේ ඵලසමවත් සුවයෙන් වාසය කළහ. අනතුරුව, බුදුන්වහන්සේ පටිච්චසමුප්පාදය ධම්මය අවර්ජනා කලබව මෙහි පෙන්වා ඇත. මූලාශ්‍රය: වින.පි: මහවග්ග පාලි1: මහාඛන්ධක: බෝධිකථා, පි.80
▼ සම්බෝධිය ලැබූ බුදුන් වහන්සේ පළමු සතියේ රහත්ඵල සමවත් සුවය විඳිමින් වැඩසිටි බව මෙහි දක්වා ඇත. ඒ සතිය ඇවෑමෙන් පසු මෙසේ ආවර්ජනය කලෝය:
  “...මෙසේ මේ අයුරින් මේ ප්‍රත්‍ය ඇතිවේ, මේ ඵලය වේ. මේ ප්‍රත්‍ය ඉපැද්මෙන් මේ ඵලය උපදේ” යයි පටිච්චසමුප්පාදය මෙනෙහි කර මෙවන් උදාන වදාළහ.
පළමු උදානය:                                                                                      “යදා හවෙ පාතුභවන‍්ති ධම‍්මා- ආතාපිනො ඣායතො බ්‍රාහ‍්මණස‍්ස, අථස‍්ස කඬඛා වපයන‍්ති සබ‍්බා - යතො පජානාති සහෙතුධම‍්මන‍්ති”.
කෙළෙස් තවන වැරඇති, ධ්‍යාන වඩන බ්‍රාහ්මණයාට යම් ක්‍ෂණයකින් බෝධිපාක්‍ය ධර්ම උපදිත්ද, සහේතුකවූ දුක්ඛස්කන්ධ ධර්මය එලෙසින් අවබෝධවී, ඔහුගේ සැම සැකයක්ම දුරුවේ.
දෙවන උදානය:                                                                              “යදා හවෙ පාතුභවන‍්ති ධම‍්මා- ආතාපිනො ඣායතො බ්‍රාහ‍්මණස‍්ස, අථස‍්ස කඬඛා වපයන‍්ති සබ‍්බා- යතො ඛයං පච‍්චයානං අවෙදීති”.
කෙළෙස් තවන වැරඇති, ධ්‍යාන වඩන බ්‍රාහ්මණයාට යම් ක්‍ෂණයකින් බෝධිපාක්‍ය ධර්ම උපදිත්ද, ප්‍රත්‍යයන්ගේ නිරෝධය අවබෝවේ, එකල්හි ඔහුගේ සැම සැකයක්ම දුරුවේ,
තෙවන උදානය:                                                                          “යදා හවෙ පාතුභවන‍්ති ධම‍්මා- ආතාපිනො ඣායතො බ්‍රාහ‍්මණස‍්ස, විධුපයං තිට‍්ඨති මාරසෙනං - සූරීයො’ව ඔභාසයමන‍්තළික‍්ඛන‍්ති’.
කෙළෙස් තවන වැරඇති, ධ්‍යාන වඩන බ්‍රාහ්මණයාට යම් ක්‍ෂණයකින් බෝධිපාක්‍ය ධර්ම උපදිත්ද, එකල ඔහු අඳුර දුරලා හිරු මෙන් අහසේ බබලමින්, මාර සේනාව කම්පනය කරමින් සිටි. මූලාශ්‍ර:ඛු.නි: උදානපාලිය: බෝධිසූත්‍ර 3කි , පි.158, වින.පි: මහාවග්ගපාලිය 1: මහාඛන්ධකය: බෝධිකථා, පි.80.
▼ සම්බුද්ධත්වය ලබා සති 7 ක් (සත් සතිය) බුදුන් වහන්සේ  විවේක සුවයෙන් වැඩසිටියහ.
 පළමු සතිය: බෝධිරුකමුල පටිච්චසමුප්පාදය ආවර්ජනය කළහ. සිදුහත් තවුසා බුද්ධත්වය ලබාගත්තේද යයි සමහර දෙවියන් තුල ඇතිවූ සැක පහ කිරීමට යමාමහා පෙළහර දැක්වීම. දෙවන සතිය: තමන් වහන්සේ බුද්ධත්වය පිණිස වැඩමකරසිටි බෝධි රුකට අනිමිස ලෝචන පුජාව කිරීම.  තෙවනසතිය: ජයසිරි මහා බෝධිය හා අනිමිස ලොචන පුජාව කළ ස්ථානය අතර සක්මන් භාවනාවේ යෙදීම. මෙය රුවන් සක්මන ලෙසින්ද හඳුන්වයි. සිව්වණ සතිය: කිරිපලු රුක්මුල වැඩච සිටිම, මෙය රුවන් ගෙය- රාජායතනයෙ වැඩසිටීම ලෙසින් පෙන්වා ඇත. පස්වන සතිය: ධර්මය ගුරුතනතුරේ තබා, ධර්මයට පුජා කරමින් වාසය කිරීමට තීරණය කිරීම. මාර දියණියන් බුදුන් වහන්සේ වසඟ කරගැනීමට තැත් දැරීම සිදුවුවේ මේ අවස්ථාවේ බව දක්වා ඇත. සයවෙනි සතිය: මිදෙල්ලරුක්මුල වැඩසිටීම. ඒ අවස්ථාවේදී මහා වැස්සක් පතිත වූ නිසා මුචලින්ද නාගරාජයා බුදුන් වහන්සේ ආරක්ෂා කිරීම. සත්වෙනි සතිය: නැවත, රාජයතන නම් කිරිපලු නුගරුක මුල වැඩසිටීම. මේ අවස්ථවේ තපස්සු භල්ලුක දානය පළමු දානය පුජා කිරීම. ඉන්පසුව අජපාල නුග රුක්මුළ වැඩසිටිමින් ධර්මය දේශනා කිරීම ගැන අවර්ජනා කිරීම. සහම්පති බ්‍රහ්මරාජයා එහි පැමිණ ලෝකයාට දහම් දෙසීමට ආරාධනා කිරීම. සටහන්: අටුවාව හා වින.පි: මහාවග්ගපාලිය1: මහාඛන්ධක, පි.80. මෙහිදී යම් වෙනස්කම් පෙන්වා ඇත. ** මහාඛන්ධකයට අනුව: පළමු සතිය: බෝරුකමුල පටිච්චසමුප්පාදය ආවර්ජනය, දෙවන සතිය: අජපාල නුගරුකමුල: මෙහිදී බමුණෙකුට, බ්‍රාහමණ ධර්මය ගැන පැහැදිලි කිරීම. තෙවනසතිය: මිදෙල්ල රුක්මුල- රාජයතනය, මුචලින්ද නාගයා පැමිණීම. සිව්වෙනි සතිය: කිරිපලුරුක්මුල, තපස්සු හා භල්ලුක බුදුන් දහම් සරණ යෑම.ඉන්පසුව: අජපල් නුගරුකමුල සිට දහම දේශනා කිරීම ගැන සිතීම, සහම්පති බ්‍රහ්ම රාජයාගේ පැමිණීම. මෙහිදී පස්වෙනි, හයවෙනි හා සත්වෙනි සති ගැන පැහැදිලි සටහන් නොමැත.
▼සම්බෝධිය අවබෝධ කිරීම පිළිබඳව බුදුන් වහන්සේ මෙසේ වදාළහ:
  “මහණෙනි, මම යම් කලෙක මේ පංච ඉන්ද්‍රියයන්ගේ සමුදය, අස්තගමය (නැතිවීම), ආස්වාදය, ආදිනවය හා නිස්සරණය තතු සේ දැනගත් විට....අනුත්තරවූ සම්මා සම්බෝධිය අවබෝධ කරගත්තෙමි. ඥානදර්ශනය මට පහළවිය. ඒ චිත්ත විමුක්තිය නො සෙල්විය හැකිය, මේ මගේ අවසාන උත්පත්තිය වේ, නැවත භවය සකස්වීමක් නොමැත”.
           “යතොච ඛො හං භික‍්ඛවෙ, ඉමෙසං පඤ‍්චන‍්නං ඉනද්‍රියානං සමුදයඤ‍්ච අත්‍ථගමඤ‍්ච අස‍්සාදඤ‍්ච ආදිනවඤ‍්ච නිස‍්සරණඤ‍්ච යථාභුතං අබ‍්භඤ‍්ඤාසිං, ... අනුත‍්තරං සම‍්මාසම‍්බොධිං අභිසම‍්බුද‍්ධො පච‍්චඤ‍්ඤාසිං. ඤාණඤ‍්ච පන මෙ දස‍්සනං උදපාදී, අකුප‍්පා මෙ චෙතොවිමුත‍්ති, අයමන‍්තිමා ජාති, නත්‍ථිදානි පුනබ‍්භවොති”. (“...when I directly knew all this as it really is: the origin and the passing away, the gratification, the danger, and the escape in the case of these five faculties, then I claimed to have awakened to the unsurpassed perfect enlightenment... The knowledge and vision arose in me: ‘Unshakable is my liberation of mind; this is my last birth; now there is no more renewed existence’”)
සටහන: සංයු.නි: (5-1) ඉන්ද්‍රිය සංයුත්ත:බුද්ධ සූත්‍රයේදී: සය ඉන්ද්‍රිය පිලිබඳ පස්විකුම් නුවණ පහළවීම, අරහත්වය ලැබීම බවද, ඉපදීම කෙළෙවර කළ බවද - බුද්ධත්වයද බව පෙන්වා ඇත. මූලාශ්‍ර: සංයු.නි : (5-1): මහාවග්ග: ඉන්ද්‍රිය සංයුත්තය: 4.3.1  පුනර්භව සූත්‍රය, පි. 392, ESN: Indriyasamyutta: 21.1. Renewed Existence, p. 1948.
▼ බුද්ධ ගයාව, බුදුන් වහන්සේ, සම්බෝධිය ලැබූ ස්ථානයය, උතුරු ඉන්දියාවේ පිහිටි මේ ස්ථානය  බෞද්ධයන්ගේ පුජනිය භූමියකි. බලන්න: බුද්ධ ගයාව.
▼ බුදුන් වහන්සේ බුද්ධත්වය ලැබීම මෙහි විස්තරාත්මකව පෙන්වා ඇත. මූලාශ්‍රය:සංයු.නි: (2): නිදානවග්ග: අභිසමයසංයුත්ත: 1.1.10 ගෝතම සූත්‍රය, පි.38.
▼ බෝධිසත්වයන් ලෙසින් බඹසර ජීවිතය ගතකර, විමුත්තිය ලැබීමෙන් (සම්බෝධිය), මග බඹසර අවසාන කළබව බුදුන් වහන්සේ මෙසේ පෙන්වා ඇත:
     “ ...මේ දුකය, මේ දුක ඇතිවීමේ හේතුව, මේ දුක නැතිවීමය, මේ දුක නැති කිරීමේ මග ය යි මම තත්වූ පරිදි දැන ගතිමි. මේ ආසවයන්ය...මේ ආසව ඇතිවීම... නැතිකර ගැනීම...නැතිකර ගැනීමේ පටිපදාව යයි මම තත්වූ පරිදි දැන ගතිමි. එසේ දන්නා දකිනා විට මගේ සිත, කාම... භව...අවිද්‍යා ආසවයන්ගෙන් මිදුනේය. මිදුන විට සිත ආසවයන්ගෙන් මිදුනේය යන ප්‍රත්‍යවෙක්‍ෂා ඥානය පහළ වීය. ජාතිය මුළුමනින්ම අහවර විය. මාර්ග බ්‍රහ්මචරියාව වැස නිමවන ලදී. සිවුමග කිස කරන ලදී. මේ අරහත්වය පිණිස වෙනත් කලයුතු කිසිත් නොමැති බව දැන ගතිමි...”
සටහන: බුදුන් වහන්සේ මේ දේශනාව වදාළේ, ජාණුස්සෝණි බ්‍රහ්මණයටය. දේශනාව අවසානයේ ඔහු බුදුන් සරණ ගිය උපාසකයෙක් වීය. මූලාශ්‍ර: ම.නි:  (1): 1.1.4. භයභෛරව සූත්‍රය, පි. 58, EMN: 4. Fear and dread, p. 89.
8)  සද්ධර්මය දේශනා කිරීම ඇරඹීම-Commencing the Dhamma
▲ සම්බෝධිය ලබා පලසමවතින් යුක්තවූ බුදුන් වහන්සේට දහම ලෝකයාට දේශනා කිරීම ගැන මෙබඳු කල්පනාවක් ඇතිවුහ:
 "...මාවිසින් අවබෝධ කළ මේ චතුරාර්ය සත්‍යධර්මය ගැඹුරුය, දැකීමට දුෂ්කරය, අවබෝධය දුෂ්කරය, ශාන්තය, ප්‍රණීතය, තර්කයෙන් නො දත හැකිය, සියුම්ය, පණ්ඩිතයන් විසින්ම දතයුතුය. මේ ප්‍රජා තොමෝ පංචකාමගුණයෙහි සතුටුවුවාය ...ඇලුනිය...දැඩිසේ මුදිතය...එවැනි ප්‍රජාවකට මේ හේතුප්‍රත්‍ය දහම දැකීම දුෂ්කරය, යම් සංස්ඛාර  සංසිඳීමක්වේද, සකල උපධින්ගේ බැහැර ලිමක්වේද, තණ්හාවේ ක්‍ෂය වීමක් වේද, නො ඇල්මක් වේද, සකල දුක්ඛනිරෝධයක් වේද, නිවනක් වේද...මෙය දැකීම ඉතා දුෂ්කරය. ඉදින් මම දහම් දෙසන්නේ නම්, අන්‍යයෝ මගේ දහම දැන නො ගන්නේ නම්, එය මට වෙහෙස පිණිස වන්නේය".
දහම් දෙසිම පිණිස භාග්‍යවතුන් වහන්සේගේ සිත නො නැමී ගිය බව දුටු සහම්පති බ්‍රහ්ම රාජයාට මෙසේ සිත්විය: "සම්මාසම්බුදුන් දහම දේශනා කිරීමට නො නැමෙන්නේනම් ලෝකය වැනසීයනු ඇත". එසේ සිතා සහම්පති බ්‍රහ්මරාජයා බුදුන් වහන්සේ ඉදිරියෙහි පහළවි මෙසේ පැවසුහ:
      "පෙර මගධ දනව්වේ රාගආදී කෙළෙස් මලින් යුතු අය විසින් සිතන ලද අපිරිසිදු වූ මිථ්‍යාදිට්ඨිය පහළවිය. නිවන් දොරටුව වූ මේ ආර්ය මාර්ගය විවෘත කළ මැනවි...දිනු මාර සංග්‍රාමය ඇති... වීරයන් වහන්ස,... දහම් දෙසන සේක්වා, දහම අවබෝධ කරන්නෝ ඇත...".
බ්‍රහ්ම ආරධනාව ඉවසූ බුදුන් වහන්සේ සත්වයන් කෙරෙහි කරුණාව නිසා බුදු ඇසින් ලෝකය බැලුවෝය. ... අල්ප වූ රාගාදී කෙළෙස් ඇති අයද, මහත්වූ රාගාදී කෙළෙස් ඇති අයද, ශ්‍රද්ධා ඉන්ද්‍රිය අඩු අයද, වැඩි අයද, සුවයෙන් හෝ දුකින් දහම අවබෝධ කරගත හැකි අයද, පරලොව බිය දන්නාසුළු සත්වයෝද දුටුහ. එසේ දැක, මෙලස වදාළහ:
 " බ්‍රහ්මය, නොදන්නවුන්ට දෙසිම කයට වෙහෙස ගෙනදෙන යන කල්පනා ඇතිව, ප්‍රගුණ වූ උතුම් වූ චතුසත්‍ය ධර්මය මිනිසුන් අතර නොකීමට සිත්විය, යම් කෙනෙක් කන් ඇත්තෝ වෙත්ද, ඔවුන් ශ්‍රද්ධාව මුදාහරිත්වා, ඔවුන්ට දැන් නිර්වාන ද්වාරයෝ (ආරිය මග) විවෘත කරණ ලදී". මූලාශ්‍රය: වින.පි: මහාවග්ග පාලි1: 10 බ්‍රහ්මආයාචනා කථා: පි. 88.
▼ ධර්මය දේශනා කිරීමට සුදුසු අය සෙවීම
ගැඹුරු දහම් අවබෝධ කරගැනීමට සුසුසු අය විමසන බුදුන් වහන්සේ පළමුව ආළාරකාම තවුසා ගෙ පණ්ඩිත බව හා මද කෙළෙස් ඇතිබව සලකා ඔහුට දහම දෙසීමට තීරණය කළහ. එ තවුසා මිය ගොස් බව දැන උද්දකරාම පුත්‍ර තවුසාට දහම් දෙසීමට ඉටගති. ඔහුද එ වනවිට මරණයට පත්වසිටිබව දැන,තවුස්දම් පුරන අවස්ථාවේ තමන්හට උපකාර කළ පස්වග තවුසන්ට දහම පලමුව දේශනා කිරීමට සිතාගත්හ. සටහන්: * බුදුන් වහන්සේ පළමු දේශනාවූ ධම්මචක්කප්පවත්තන සූත්‍රයය. එම දේශනාව ඉසිපතන මිගදායේදී පස්වග තවුසන්ට වදාළහ, එ අවස්ථවේදී, අඤඤා කොණඩඤඤයන් දහම් ඇස ලැබුහ.එතැන් සිට, උතුරු දඹදිව නොයෙක් නොයෙක් ජනපදයන්හි චාරිකාවේ යෙදී, විවිධවූ, බොහෝවූ ජනකායකට ආරිය මාර්ගය විවෘත කළහ. ** අසුහැවිරිදි වියේදී අවසානා චාරිකාව රජගහනුවරින් ආරම්භ කොට, මල්ල රජදරුවන්ගේ කුසිනාරාවෙන් අවසන් කළහ. එහිදී, සුභද්‍ර භික්ෂුවට අවසාන දහම් දේශනය වදාළහ, බුදුන් වහන්සේගේ අවසාන ශ්‍රාවකයා වූ, උන්වහන්සේ එහිදී, අරහත්වය ලැබුහ. බලන්න: මහාපරිනිබ්බාන සූත්‍රය.
9) බුදුගුණ- Qualities of The Buddha
▲ නව අරහාදී බුදුගුණ-9 Qualities of The Buddha: බුදුන් සරණ යන බොදුපිරිස, බුදුන් වහන්සේගේ ගුණ 9 ක් (නවඅරහාදී ගුණ) සිහිකරමින් සජ්ජායනා කරති. ආරිය ශ්‍රාවක, ශ්‍රද්ධාව ඇතිව බුදු ගුණ මෙසේ සිහි කරයි:
“ ඉතිපි සො භගවා අරහං සම‍්මාසම‍්බුද‍්ධො විජ‍්ජාචරණසම‍්පන‍්නො සුගතො ලොකවිදු අනුත‍්තරො පුරිසදම‍්මසාරථි සත්‍ථා දෙවමනුස‍්සානං බුද‍්ධො භගවා’ති”
“ඒ භාග්‍යවතුන්වහන්සේ අරහත්ය, සම්මා සම්බුද්ධය, විද්‍යාචරණ සම්පන්නය, සුගතය, ලෝකයදත්හ, පුරිසයන් දමනය කිරීමේ අනුත්තරය, බුද්ධය, භාග්‍යවත්ය”.
මෙහිදී බුදුගුණ සිහිකිරීමෙන් ලැබෙන යහපත් ඵල පෙන්වා ඇත. සටහන:බුදුගුණ සිහිකිරිම- බුද්ධානුසතිය භාවනාවකි, එම භාවනාව වැඩිම නිවනට මගකි. බලන්න: බුද්ධානුසතිය භාවනාව. මූලාශ්‍රය:අංගු.නි: (6) 11 නිපාත: 11.2.1 මාහනාම සූත්‍රය, 11.2.3 නන්දිය සූත්‍රය.
▼වෙනත් මූලාශ්‍ර:
1. ආර්ය්‍යවංශ ධර්ම පුස්තක මාලාවේ නව බුදු ගුණ මෙසේ දක්වා ඇත: 1) අරහං: අප බුදුහිමි සසර පුරුදු වන වාසනා දෝෂ සහිත සියළු කෙලෙස්වලින් දුරුවුහ; සංසාර චක්‍රය සිඳ බිඳ දැමුහ; යලි උපත නැති කළහ; දෙවි මිනිසුන්ගේ පුජා සත්කාර ලැබීමට සුදුසුවුහ. 2) සම්මා සම්බුද්ධ:බුදුන්වහන්සේ අන් කිසිවෙකුගේ උපදෙස් නොමැතිව ස්‌වයංභූ ඥානයෙන් නිවන සාක්ෂාත් කරගත්හ, චතුසත්‍ය මනාව අවබෝධ කරගත්හ; මෝහ නමැති මහා නින්දෙන් අවදිවුහ; සර්වඥතා ඥානය ලැබුහ.3) විජ්ජාචරණ සම්පන්න: අෂ්ට විද්‍යා හා පසළොස් චරණ ධර්මතා වලින් යුක්තවුහ. අෂ්ට විද්‍යා :1 පුර්වනිවසානුසති ඥානය, 2 දිවඇස් ඥානය, 3 ආසවක්කය ඥානය (ආසව ඇතිවන අන්දම හා ප්‍රහිනය) 4 විදර්ශනා ඥානය (නාම රූප ස්කන්ධ ධාතු ආදිය පිළිබඳව ඇති ප්‍රඥාව) 5 මනෝමය ඉර්දී ඥාන, 6 විවිධ ඉර්දී බල ( සෘඞිවීකුර්ව ඥානය) 7 දිවකණ, 8 චෙතෝපරිය ඥානය (අන් අයගේ සිත- රාග සිතක්ද දෝෂ සිතක්ද ආදී ලෙසින් දැකීමේ හැකියාව). පසළොස් චරණ ගුණ: අධි ශිලය, ඉන්ද්‍රිය සංවරය, පමණ දැන අහාර ගැනීම( භෝජනයේ මාත්‍රඥතාව), ජාගරානුයෝගය (නිදිවැරිම), ශ්‍රද්ධාදී චරණ ධර්ම- හිරිඔතප්, බහුශ්‍රැත බව, දැඩි විරිය, සති සම්පජානය, මහා ප්‍රඥාව, චතු ජාන වල හැසිරීම. 4) සුගත:රහත්මග නම්වූ සෝබන ගමනින් නිවනට පැමිණිනිසා, බෝසත් කල සිටම අරියමග ප්‍රතිපත්ති වල වැඩ සිටිනිසා, සෝබමාන රුවක් දරන නිසා, සෝබමාන ගමනක් ඇතිනිසා, නිවන නමැති සුන්දර තැනට පිවිසිනිසා, බ්‍රහ්ම ස්වරයෙන් ධර්මය දේශනා කරන නිසා සුගත වනසේක. 5) ලෝකවිදූ: ලෝකයේ ලක්ෂණය වන දුක් ආදී ස්වභාව මනාව අවබෝධ කල නිසා, සර්වඥතා ඥානයෙන් සත්වයන් ගේ චරිත දන්නා නිසා, සියලු ලෝක ධර්මතාවයන් මනාව දන්නා නිසා, සත්ව ලෝක සංස්කාර ලෝක යහපත් ලෙසින් දන්නා නිසා ලෝකවිදුය. 6) අනුත්තරෝපුරුසදම්ම සාරථි: ශිල සමාධි ප්‍රඥා ගුණයන්ගෙන් අසමසම නිසා, දමනය කළහැකි පුද්ගලයන දමනය කල නිසා, සත්ත්වයන් අරිය මගට යොමුකළ නිසා අනුත්තරෝ පුරිසධම්ම සාරථි වන සේක.7) සත්ථා දේව මනුස්සානං:සසර කතරින් ලෝක සත්වයන් එතර කල නිසා, දෙවි මිනිසුන්හට අනුසාසනා කළනිසා. 8) බුද්ධෝ: ගුරුඋපදෙස නොමැතිව චතුසත්‍ය අවබෝධ කළනිසා, සර්වඥ නිසා, දසවිධ තථාගත බල ඇතිනිසා, ලෝක සත්වයන්ට චතුසත්‍ය අවබෝධ කළ නිසා, කෙල්ස් ප්‍රහිනකොට කෙල්ස්බර නින්දෙන් පළමුව පිබිදී ගත් නිසා බුද්ධවනසේක. 9) භගවා:භාග්‍යවත් ධර්මයෙන් යුක්ත නිසා, මාර බලය බිඳ දමා කෙලෙස් ප්‍රහිනය කළනිසා, සියලු භාග්‍යයන් ලද නිසා භගවා වන්නේය. බලන්න: ආර්ය්‍යවංශ ධර්ම පුස්තක මාලාව:1-4, අංක 1 සප්තබෝජ්ජංගය- පි. 77, සම්පාදනය- මොරටුවේ සිරි සාසනවංශ තෙරුන්, 1948.
2. සුවිසිමහාගුණ කෘතියේ, නව අරහාදී බුදුගුණ විස්තරාත්මකව දක්වා ඇත. බලන්න: සුවිසි මහ ගුණය:රේරුකානේ චන්දවිමල මහානාහිමි, 2005.
10) බුදුන් වහන්සේගේ උත්තරීතරබව-Greatness of The Buddha	
▲ බුදුන් වහන්සේ ට සමාන කිසිවෙක්, දෙවියන් හෝ මිනිසුන් ලෝකයේ නොමැති බව සූත්‍ර දේශනා වල පෙන්වා ඇත.
▼සියලු ලෝක සත්ත්‍වයන් අතර, වැඳ නමස්කාර කිරීමට, වෙනත් උතුම් කෙනෙක් තමන් වහන්සේ නොදකින බව ද, එමනිසා, ධර්මයට ගරු පුජා කරමින් වාසය කරන බව මෙහි පෙන්වා ඇත.
සටහන: සංයු.නි (1) සගාථවග්ග:බ්‍රහ්මසංයුත්ත:6.1.2 ගාරව සූත්‍රයේ ද මෙයට සමාන විස්තරයක් පෙන්වා ඇත. මූලාශ්‍ර:අංගු.නි: (5): 8 නිපාත: 8.1.2.1 වේරඤ්ජ සූත්‍රය, පි. 61, EAN:8: 11.1 Verañjā, p. 416.
▼ලෝකයා අතර බුදුන් වහන්සේ ශ්‍රේෂ්ඨතමය
“ මම...අවිද්‍යාව නමැති බිත්තරය තුලසිටින, අවිද්‍යාව නමැති බිත්තර කටුවෙන් හාත්පස බැඳී සිටින සත්වවර්ගයා අතුරෙන්, අවිද්‍යාව බිඳගෙන සියලු ලෝකයෙහි අද්විතීය වූ යෙමි, නිරුත්තර වූ සම්මා සම්බෝධිය ප්‍රතිවේධ කෙළෙමි...මම ලෝකයේ ජේෂ්ඨතම වෙමි, ශ්‍රේෂ්ඨතමවෙමි”. සටහන: විස්තර පිණිස බලන්න:අංගු.නි: (5) 8 නිපාත: වේරඤජ සූත්‍රය. මූලාශ්‍ර:වින.පි:පාරාජිකපාලිය:1 වේරඤජකාණ්ඩය, පි.26.
▼ ත්‍රිවිධ ක්‍රියා පිලිබඳ දක්‍ෂබව
පෙර භවයකදී, රජුගේ රථකාරයා (chariot maker) ලෙසින්, තමන් දැව පිලිබඳ නිපුණත්වය ලබාසිටි බව විස්තර කර බුදුන් වහන්සේ මෙසේ වදාළහ: “...එවක මම දැව (ලි) වල ඇති ඇද ,පලුදු හා දොස් ගැන දක්ෂවූ වෙමි. නමුත්, මේ කල මම අරහත් සම්මා සම්බුද්ධය, කාය ක්‍රියා පිලිබඳ, වචී ක්‍රියා පිලිබඳ, මනෝ ක්‍රියා පිලිබඳ : ඇද, පලුදු, හා දොස් ගැන දක්ෂතම වෙමි.” මූලාශ්‍රය:අංගු.නි: (1): 3 නිපාත: රථකාරවග්ග:3.1.2.5 සූත්‍රය, පි.250.
▼ලෝකයේ කථාකරන අය අතුරින් බුදුන් වහන්සේ ශ්‍රේෂ්ඨය යි මෙහි පෙන්වා ඇත. බලන්න: සංයු.නි: (1) දේවතාසංයුත්ත: වුට්ඨටි සූත්‍රය.
▼ විජ්ජාචරණ (ත්‍රීවිධ විද්‍යා හා 15ස් චරණ ධර්ම) ධර්මයන්ගෙන් සමන්විත, බුදුන් වහන්සේ, දෙවිමිනිසුන් අතර ශ්‍රෙෂ්ඨය යි මෙහි සඳහන් වේ. බලන්න:සංයු.නි: (2) නිදානවග්ග:භික්ඛුසංයුත්ත: මහා කප්පින සූත්‍රය.
▼සර්වඥතා ඥාණ ධර්මයෙන් බුදුන් වහන්සේ අග්‍රය. බුද්ධපරිනිර්වාණයෙන් පසුව, ගෝපක මොග්ගාල්ලන බ්‍රාහ්මණයා, ආනන්ද තෙරුන් ගෙන් මෙසේ විමසා ඇත:
“අර්හත් සම්මා සම්බුද්ධ වූ ඒ භවත් ගොතමයන් වහන්සේ යම් ධර්මයකින් සමන්විත වූ වේද, ඒ සර්වඥතා ඥාන ධර්මයන් සියල්ල දත් එක භික්ෂුනමක් හෝ සිටීද?” ආනන්ද තෙරුන් මෙසේ වදාළහ:
“භාග්‍යවතුන් වහන්සේගේ සර්ව්ඥතා ඥාන ධර්මයන් සියල්ල දත්, එබඳු ගුණයෙන් සමන්විත  එක භික්ෂුනමක් හෝ නැත. භාග්‍යවතුන් වහන්සේ, නුපන් මාර්ගය උපදවාගත්හ; නො ඉපදුන මග ඉපදුවෝහ; ප්‍රකාශ නොකළ මග ප්‍රකාශ කළෝහ; මාර්ගය දත්තෝය (the knower of the path),මාර්ගය සොයාගත්තෝය, මාර්ගයේ නිපුනවූවෝය (the one skilled in the path). ඒ බුදුරජාණන්වහන්සේ විසින් හෙළිකළ මග අනුගමනය කරමින්, ඒ අනුව පිළිපදින උන්වහන්සේගේ ශ්‍රාවකයෝ, පසුව ඒ මග හිමිකරගනිති”. බලන්න:ම.නි: ගෝපක මොග්ගල්ලාන සුත්‍රය.
▼බුදුන් වහන්සේ උතුම් අසිරිමත් දහම් ගුණයෙන් සමන්විතය.
බුදුන් වහන්සේ මෙසේ වදාළහ:
“ආනන්ද, තථාගතයන්, වේදනා...සංඥා...සිතිවිලි...ඇතිවෙනවිට ඒ ගැන දන්නේය, ඒවා තිබෙනවිට ඒ ගැන දන්නේය, ඒවා අතුරුදහන් වනවිට ඒ ගැන දන්නේය ... මෙයද තථාගතයන් සතු අසිරිමත් ගුණයක් බව සිහිපත්කරගන්න”.
සටහන: බෝසතුන්ගේ උපත් පිලිබඳ අද්භූත අසිරිමත් සිදුවීම් ගැන ආනන්ද තෙරුන් විස්තර කළ අවස්ථාවේදී, බුදුන් වහන්සේ  එලෙස වදාළබව මෙහි දක්වා ඇත. මූලාශ්‍ර: ම.නි: (3) 3.3.3 ආචාරියාඅද්භූත සූත්‍රය, පි. 301, EMN:123 Wonderful and Marvellous,p.897.
11) බුදුන් වහන්සේ තමන්වහන්සේ  හඳුන්වා ඇති ආකාරය- The way The Buddha  addressed himself
▲  බොහෝ අවස්ථාවන්හි, බුදුන් වහන්සේ, ශ්‍රාවකයන් හා අනිකුත් ලෝකයා හට තමන් වහන්සේ හඳුන්වා ඇත්තේ ‘තථාගත’ ලෙසින්ය.
* " මහණෙනි, දෙවියන් සහිත... ප්‍රජාව විසින් යම් රූප.. .ශබ්ද... ගන්ධ...රස... ස්පර්ශ ... ආයතනයක්, ධර්මයට ඇලීමක් ලබන ලදද , සොයන ලදද, සිතින් ලුහුබැඳ ගන්නාලදද, ඒ හැම තථාගතයන් විසින් අවබෝධ කරණ ලදී. ඒ නිසා ‘තථාගත’ යයි කියනු ලැබේ"
* “...යම් රැයක තථාගතයන් චතුසත්‍ය අවබෝධ කරයිද, යම් රැයක තථාගතයන් පිරිනිවන් පානා සේක්ද, ඒ අතර තුර කාලයේදී තථාගතයන් විසින් යමක් කථා කර ...පවසා... විස්තර කර තිබේද, ඒ හැම ඒ පරිද්දෙන්ම වේ, වෙනස් නවේ. එනිසා, ‘තථාගත’ යයි කියනු ලැබේ”
* “තථාගතයන්, කියන දේ කරයි, කරන දේ කියයි.  තථාගතයන් තමන් කියන දේ කරන, කරන දේ කියන හෙයින් ‘තථාගත’ යයි කියනු ලැබේ”.
* “දෙවියන්... සහිත ප්‍රජායෙහි තථාගතයන් හැම මැඩ (අභිභවා) සිටිති, අන්‍යයන්, තථාගතයන් මැඩ නොසිටි, ඒකාන්තයෙන්ම, සෑම දෙයක්ම තථාගතයන් දකින්නේය (අවබෝධ කලහ), විශාරදය, ඒ නිසා, ‘තථාගත’ යයි කියනු ලැබේ”.
බලන්න: තථාගතයන් වහන්සේ. මූලාශ්‍ර: අංගු.නි:(2):4 නිපාත :උරුවෙලවග්ග: 4.1.3.3 ලෝක සූත්‍රය,පි.69, EAN:4: Uruwela:23.3 The World p.156, ඛු.නි:ඉතිවුත්තක:4.1.13 ලෝක අවබෝධ සූත්‍රය, පි. 510.
▼බ්‍රාහමණ ලෙසින් හැඳින්වීම
“මහණෙනි, ධර්ම දානය සඳහා පිරිසිදු කළ අත් ඇති, අන්තීම සිරුර දරන, සසර දුක් රෝගයන්ට පිළියම් කරන උසස් වෛද්‍යවරයෙක්වූ, රාග ආදී අකුසල උල් උපුටා දමන හෙයින් ශල්‍යකතෘ වෛද්‍යවරයෙක්වූ, බැහැර කළ පව් ඇතිහෙයින් පරමාර්ථවූ මම බ්‍රාහ්මණයෙක්මි. ඔබ වනාහි, ධර්ම දේශනා තුලින් උපන්නිසා-මගේ මුඛයෙන් උපන්- ධර්මජවූ,  ධර්මයෙන් නිර්මිතවු, ධර්මය දායාද කොට ඇති, ආමිසය දායාද කොට නැති ඖරස පුත්‍රයෝය”. බලන්න: ඛු.නි: ඉතිවුත්තක: 4.1.1. බ්‍රාහ්මණ සූත්‍රය.
▼ ජින ලෙසින් හැඳින්වීම: ගයා සිට ඉසිපතනය බලා වඩින බුදුන් වහන්සේ දැක, උන්වහන්සේගේ උත්තම බවින් සිත පහන්වී ගිය උපක ආජීවක, උන්වහන්සේ කවරේද? යයි විමසුවිට, බුදුන් වහන්සේ මෙසේ වදාළහ:
“සබ‍්බාභිභූ සබ‍්බවිදූ’හමස‍්මි - සබ‍්බෙසු ධම‍්මෙසු අනුපලිත‍්තො සබ‍්බඤ‍්ජහො තණ‍්හක‍්ඛයෙ විමුත‍්තො- සයං අභිඤ‍්ඤාය කමුද‍්දිසෙය්‍යං. න මෙ ආචරියො අත්‍ථි සදිසො මෙ න විජ‍්ජතී-සදෙවකස‍්මිං නත්‍ථි මෙ පටිපුග‍්ගලො. අහං හි අරහා ලොකෙ අහං සත්‍ථා අනුත‍්තරො-එකො’ම‍්හි සම‍්මාසම‍්බුද‍්ධොසීතීභූතොස‍්මි නිබ‍්බූතො. ධම‍්මචක‍්කං පවත‍්තෙතුං ගච‍්ඡාමි කාසිනං පුරං, අන්‍ධභුතස‍්මිං ලොකස‍්මිං ආහඤ‍්ඡං අමතදුන්‍දුභි ... මා දිසා වෙ ජිනා හොන‍්ති යෙ පත‍්තා ආසවක‍්ඛයං, ජිතා මෙ පපකා ධම‍්මා තස‍්මා’හං උපකා ජිනො’ති”.
“මම සියල්ල මැඩ සිටියෙමි, සියල්ල දන්නේවෙමි. සියලු ධර්මයන්හි නො ඇලුනෙමි. සියලු කෙලෙස් හැර සිටිමි.තණ්හාවක්‍ෂය කර නිමාවට ගියෙමි. එලෙස, සියල්ල දන්නා මම වෙනත් කවරකු ආචාර්යවරයා ලෙසින් කියන්නේද? මට ලෝකෝත්තර ධර්මයෙහි ඇදුරෙක් නැත, මට සමාන කෙනක්ද විද්‍යාමාන නොවේ, දෙවියන් සහිත ලෝකයේ මට සමාන පුද්ගලයෙක් නැත. ලෝකයෙහි මම රහත්වෙමි, මම අනුත්තර ශාස්තෘ වෙමි.සම්මා සම්බුද්ධවෙමි. සියලු කෙලෙස් නිවීමෙන් සිසිල් බවට පත්වූයෙමි, එලෙසින් මම නිවුනෙමි. මම දම්සක් පැවැත්වීමට (ධර්ම චක්‍රය) කාසීපුරයට යමි. අවිද්‍යාවෙන් අන්ධවූ ලෝකයෙහි අමාදහම් බෙරය ගසන්නෙමි. යම් කෙනෙක් කාමආදී ආසවයන් ක්‍ෂය කර ඇත්ද, මා වනාහි ඒකාන්තයෙන්ම ‘ජින’ වෙති...මා විසින් පාපධර්ම ජය ගන්නා ලදී, එහෙයින් මම ‘ජින’ නම් වෙමි. බලන්න: උපක තෙර. මූලාශ්‍ර:වින.පි: මහාවග්ග පාලි1: ඛන්ධක:14 පඤඤචවග්ගිය කථා:4 ඡෙදය, පි.94.
▼ සම්මාසම්බුද්ධ ලෙසින් හැඳින්වීම
* දුෂ්කර තපස්ව්‍රත අත් හැරීම ගැන කලකිරිසිටි පස්වග තවුසන්ට අමා දහම දේශනා කර ඔවුන් සසර දුකින් මුදවා ගැනීමට බුදුන් වහන්සේ ඉසිපතනයට වැඩි අවස්ථවේ, ඔවුන්, උන්වහන්සේගේ සම්බුද්ධත්වය පිලිබඳව සැක සහිතවුහ.ඒ අවස්ථාවේ, බුදුන් වහන්සේ මෙසේ වදාළහ:
“...තථාගත තෙමේ රහත්ය, සම්මා සම්බුද්ධය... නිවන ලබන ලදී...මම අනුසාසනා කරමි, දහම් දෙසමි...ඒ අනුසාසනය ඒ පරිද්දෙන්ම පිළිපදින ඔබහැම නොබෝකලකින්ම... ඒ නිරුත්තරවූ නිවන මේ ආත්මයේදීම විශිෂ්ඨ ඥානයෙන් දැන, එයට පැමිණ වාසය කරන්නේය”.
සටහන: පස්වග තවුසන්, බුදුන් වහන්සේ වෙතින් දහම් අසා පස්වග රහතුන් බවට පත්වුහ. බලන්න: පස්වග මහණුන්. මූලාශ්‍රය: වින.පි: මහාවග්ග පාලි1: ඛන්ධක:14 පඤඤචවග්ගිය කථා:9 ඡෙදය, පි.98.
* 	“චුන්ද, තථාගතයන් වූ මම මේ සමයෙහි පහලවූ අරහත් සම්මා සම්බුද්ධ වෙමි. මම ධර්මය යහපත් ලෙසින්ම...ප්‍රකාශ කොට ඇත; මගේ ශිෂ්‍යයන් ධර්මය මනාව ප්‍රගුණය කර ඇත;  පිරිසිදුවූ යහපත්වූ බ්‍රහ්මචරියාව ඔවුනට මනාව පැහැදිලිය, අවබෝධ කර ඇත...”
සටහන: මේ සූත්‍රය දේශනා කර ඇත්තේ චුන්ද සාමණේරයන්ටය. මූලාශ්‍ර: දීඝ.නි: (3), පාසාදික සූත්‍රය, පි. 210, EDN: 29, The delightful discourse, p. 318.
▼විශාරද ලෙසින් හැඳින්වීම
වස්සකාර බ්‍රාහ්මණ (මහා ඇමති) විසින් විමසනු ලදුව බුදුන් වහන්සේ, තමන් 'විශාරද' යයි වදාළහ:
“අහං හි බ්‍රාහ‍්මණ බහුජනහිතාය පටිපන‍්නො බහුජනසුඛාය, බහු’ස‍්ස ජනතා අරියෙ ඤායෙ පතිට‍්ඨාපිතා, යදිදං කල්‍යාණධම‍්මතා කුසලධම‍්මතා. සො යං විතක‍්කං ආකඬඛති විතක‍්කෙතුං. තං විතක‍්කං විතක‍්කෙති යං විතක‍්කං නාකඬඛති විතක‍්කෙතුං, න තං විතක‍්කං විතක‍්කෙති. යං සඬකප‍්පං ආකඬඛති සඬකප‍්පෙතුං, තං සඬකප‍්පං සඬකප‍්පෙති. යං සඬකප‍්පං නාකඬඛති සඬකප‍්පෙතුං, න තං සඬකප‍්පං සඬකප‍්පෙති. ඉති චෙතොව සිප‍්පත‍්තො හොති විතක‍්කපථෙසු. චතුන‍්නං ඣානානං ආභීචෙතසිකානං දිට‍්ඨධම‍්මසුඛවිහාරනං නිකාමලාභි හොති අකිච‍්ඡලාභි අකසිරලාභි. ආසවානං ඛයා අනාසවං චෙතොවිමුත‍්තිං පඤ‍්ඤාවිමුත‍්තිං දිට‍්ඨෙව ධම‍්මෙ සයං අභිඤ‍්ඤා සච‍්ඡිකත්‍වාඋපසම‍්පජ‍්ජ විහරති.”	
“...බමුණ මම වනාහි බහුජනහිත පිණිස, බහුජනසුඛ පිණිස පිළිපන්නෙමි, මා විසින් බොහෝ දෙනා, කල්‍යාන ධර්මය වන කුසලධර්මය වන ආරියන්‍යායයෙහි පිහිටුවන ලදී...යම් දෙයක් සිතන්නට (විතක්ක) කැමතිනම් මම ඒ දේ සිතමි, සිතන්නට අකමැති දේ මම සිතන්නේ නැත, යම්දෙයක් සංකල්ප කරන්නට කැමතිනම් මම ඒ දේ සංකල්ප කරමි, සංකල්ප කරන්නට අකමැති දේ මම සංකල්ප නොකරමි... මම සිතිවිලි පිළිබඳව විශාරදවෙමි. මේ දිවියේම සුඛ විහරණය පිණිස, මම පහසුවෙන්ම සිව් ජාන ලබමි. සියලු ආසවයන් ප්‍රහීණය කොට, චේතෝවිමුක්තිද ප්‍රඥාවිමුක්තියද ලබා මම වාසයකරමි.”
සටහන: වස්සකාර බ්‍රාහ්මණ, මගධයේ අජාසත් රජුගේ මහා ඇමතියාය. බලන්න:උපග්‍රන්ථය:3. මූලාශ්‍ර:අංගු.නි: (2): 4 නිපාත: 4.1.4.5 වස්සකාර සූත්‍රය, පි.93, EAN:4: 35.5 Vassakāra, p.162.
▼බුද්ධ ලෙසින් හැඳින්වීම
* එක්සමයක, චාරිකාවේ වඩින බුදුන්වහන්සේගේ පිය සටහන් දැක උන්වහන්සේ කවරෙක්ද යයි ද්‍රෝන බ්‍රාහ්මණයා, ඇසු පැනයකට පිළිතුරු ලෙසින් බුදුන් වහන්සේ මෙසේ වදාළහ:
“යෙන දෙවුපපත්‍යස‍්ස ගන්‍ධබ‍්බො වා විහඬගමො                               යක‍්ඛත‍්තං යෙන ගචෙඡය්‍යං මනුස‍්සත‍්තඤ‍්ච අබ‍්බජෙ,
තෙ මය‍්හං ආසවා ඛීණා විද‍්ධසතා විනලීකතා.                              පුණ‍්ඩරිකං යථා වග‍්ගු තොයෙන නූපලිප‍්පති,                             නූපලිත‍්තොම‍්භි ලොකෙන තස‍්මා බුද‍්ධොස‍්මි බ්‍රාහ‍්මණාති”.
“යම් කාමආදී අසාව නිසා: දෙව්ලොව දෙවියෙක් ලෙසින්, ගාන්ධර්වයෙක් ලෙසින්, යක්ෂයෙක් ලෙසින්, මිනිසෙක් ලෙසින් පහළවේ නම්, මම දේවියක් නොවෙමි, ගාන්ධර්වයෙක් නොවෙමි, යක්ෂයෙක් නොවෙමි, මිනිසෙක් ද නොවෙමි. ඒ සියලු ආසව මම ප්‍රහීණය කරන ලදී. පොකුණේ පිබිදුන පියකරු සුදු නෙලුම් මලක්, දියෙන් කිලිටි නොවෙන ලෙසින්, මම ලෝකයෙන් කිලිටි නොවෙමි, එමනිසා බ්‍රාහ්මණය, මම ‘බුද්ධ’ වෙමි”.
සටහන්: * අටුවාවට අනුව මේ සූත්‍ර දේශනාව අවසානයේදී ද්‍රෝන බ්‍රාහ්මණයා, තුන්මග ඵල ලබාගති. බුදුගුණ වර්ණනා කරමින් ඔහු විසින් 12,000ක් පද්‍යය ගායනා කරන ලදී. ** දීඝ:නි: මහා පරිනිබ්බාන සූත්‍රයේ, බුදුන් වහන්සේගේ පරිනිබ්බානයෙන් පසු ශේෂවූ ධාතු, මේ බමුණා විසින් බෙදාදෙන ලද බව විස්තර කර ඇත. බලන්න: ද්‍රෝනබ්‍රාහ්මණ. මූලාශ්‍ර:අංගු.නි: ( 2): 4 නිපාත: 4.1.4.6 ද්‍රෝන සූත්‍රය, පි.98, EAN:4: 36.6 Dona, p. 162.
*එක්සමයක, සේල බ්‍රාහ්මණ, බුදුන් වහන්සේ දැක පැහැද උන්වහන්සේගේ, ගුණ මාලාවක් ගායනා කළහ. එ අවස්ථාවේ බුදුන් වහන්සේ, ඔහුට මෙසේ පැවසුහ:
"මා විසින් දතයුතු දෙ (විද්‍යාවිමුක්තිය) දන්නා ලදහ, වැඩිය යුතු දෙ (භාවිත කලයුතු දේ -මාර්ගසත්‍ය) භාවිත කළහ, ප්‍රහීණය කලයුතිදේ (කෙළෙස්) ප්‍රහිණය කළහ, බ්‍රාහ්මණය, එහෙයින් මම බුද්ධවෙමි".
"අභිඤෙඤය්‍යං අභිඤඤාතං භාවෙතබබඤච භාවිතං,                        පහාතබබං පහීනං මෙ තසමා බුදෙධාසමි බ්‍රාහමණ"
මූලාශ්‍රය:ම.නි: (2) 2.5.2 සේල සූත්‍රය, පි.614.
සටහන: පටිසම්භීමග්ග ප්‍රකරනයට අනුව බුද්ධ යන පදය මෙසේ විවරණය කර ඇත: “චතුසත්‍ය අවබෝධ කළ බැවින්; චතුසත්‍ය ලෝකසත්වයාට අවබෝධ කළ බැවින්; සියල්ල දත් බැවින්; සියල්ල දක්නා බැවින්; අන්‍යයන් විසින් අවබෝධ කරවිය යුත්තකු නොවන බැවින්; විවිධවූ ගුණයන්ගෙන් යුතු බැවින්; සියලු ආසාව ක්‍ෂය කළ බැවින්; උපකෙල්ෂ විරහිත බැවින්; ඒකාන්තයෙන්ම රාගය, දෝෂය,මෝහය දුරුකළ බැවින්; ඒකාන්තයෙන්ම නිකළෙස් බැවින්; ඒකායන මග ගිය බැවින්; එකලාව අනුත්තර සම්බෝධිය සාක්ෂාත් කළ බැවින්; අබුද්ධිය නැසූ බැවින් බුද්ධවේ”
12)  බුදුන්වහන්සේගේ කුසලතා-Skills of The Buddha
▲  බුදුවරයකුගේ කුසලතා අප්‍රමාණය, අසිමිතය, පුහුදුන් පුද්ගලයෙකුට අවබෝධය අසීරුය, අචින්ත දහමකි, බුද්ධ විෂය අවබෝධ කරගත හැක්කේ තවත් බුදුවරයෙකුට පමණි. ත්‍රිපිටකයේ තැනින් තැන දක්වා ඇති කරුණු ඇසුරුකරගෙන  මතු දැක්වෙන කුසලතා මෙහි දක්වා ඇත:
 ▼බුද්ධ ඥාන
* බුදුන් වහන්සේ සතු විශේෂ  ඥාන - දසබල ඥාන පිලිබදව බලන්න: තථාගතයන් වහන්සේ. මේ සූත්‍ර යන්හි එම ඥාන විස්තරාත්මකව පෙන්වා ඇත. අංගු.නි: (6):10 නිපාත: 10.1.3.1 සිංහනාද සූත්‍රය, පි. 90, EAN:10: 21.1. The Lion, p. 499, ම.නි: (1): 1.2.2. මහාසීහනාද සූත්‍රය, පි. 184, EMN: 12: The Greater Discourse on the Lion’s  Roar, p.160.
* ෂට් අසාධාරණ ඥාන- බුදුවරුන්ට සිමිතවූ විශිෂ්ඨ ඥාණ 6 ක් ය.
ඉන්ද්‍රිය පරොපරියන්ත ඥාණය, ආසයානුසය ඥාණය, යමක පාටිහාරිය ඥානය, මහා කරුණා සමාපත්ති ඥානය, සබ්බඤ්ඤුත ඥාණය, අනාවරණ ඥාණය. විස්තර පිණිස බලන්න: ඛු.නි: පටිසම්භිදා1: මහාවග්ග ඤාණකථා.
▼දිර්ඝවූ අතීතය දැකීමේ හැකියාව
බුදුන් වහන්සේට කප් 91ක් අතීතය දැකීමේ හැකියාව ඇති බව මෙහි පෙන්වා ඇත.
“...මම යමක් සිහි කරන්නේ නම් එය මෙයින් එක් අනුවක (91) කපය...” (I recollect ninety-one aeons back...).
සටහන: 91 කපයක් තරම් දීර්ඝ කාලයක් බුදුන් වහන්සේට අතීතය දැකීමේ හැකියාව මින් පෙන්වා ඇත. මෙහිදී පෙන්වා ඇත්තේ, කප් 91 ක කාලයක් තුලදී, දන්දීම නිසා කිසිම කුලයක් පරිහානියට පත් නොවූ බව බුදුනුවණින් දැකීමය. එලෙස පෙන්වා දීමට හේතුවුවේ, නාලන්දා නුවර දුර්භික්ෂය ඇති කාලයේ බුදුන් වහන්සේ මහා සංඝ පිරිසක් සමග එහි වාසය කිරීම, ජනතාව ගැන අනුකම්පාව නැතිව කටයුතු කිරීමයයි නිගණ්ඨනාථ පුත්‍රගේ චෝදනාව නිසාය. මූලාශ්‍රය: සංයු.නි: (4) සළායතනවග්ග:ගාමිණිසංයුත්ත:8.1.9 කුල සූත්‍රය, පි.610.
▼ මහා ඉද්දි බල පෑමෙ හැකියාව
මෙහිදී, බුදුන් වහන්සේට බඹලොව තෙක් කයෙන් විවිධ ඉර්දී ප්‍රතිහාර්ය පෑමට ඇති හැකියාව විස්තර කර ඇත.
මූලාශ්‍ර: සංයු.නි: (5-2 ): මහා වග්ග: ඉද්දිපාදසංයුත්ත: 7.3.2 අයගෝලසූත්‍රය, පි. 70, ESN: 51: Iddipadasamyutta: 22.2 The Iron Ball, p. 2087.
▼දහසක් ලෝකධාතු පිලිබඳ අවබෝධය
බුදුන් වහන්සට, දහසක් ලෝක ධාතු පිලිබඳ අවබෝධය ඇත.අංගු.නි (1) 3 නිපාතයේදී:  ලෝකධාතු තුල සිටින සත්ත්‍වයන් හට ඇසෙන පරිදි බුදුන් වහන්සේට හඬ පැතිරීවිය හැකිබව පෙන්වා ඇත.බලන්න: අංගු.නි: (6): 10 නිපාත: 10.1.3.9.ප්‍රථම කොසල සූත්‍රය,පි. 134 , EAN: 10: The Great Chapter, 29.9 Kosala-1, p. 505, අංගු.නි: (1): 3 නිපාත:ආනන්දවග්ග: 3.2.3.10 සූත්‍රය,පි.440,EAN:3: Ānanda: 80.10 Abhibhū, p. 120.
▼ ලෝකයේ ඇති සියලු මූල ධර්ම පිලිබඳ විශාරද බව
බුදුන් වහන්සේට, සියලු ධර්මතා ගැන නිසැක අවබෝධය ඇතිනිසා විවිධ පුද්ගලයන්හට විවිධ ලෙසින් ධර්මය ඉගැන්වීමට හැකියාව ඇත. විස්තර පිණිස බලන්න: අංගු.නි: (6 ): 10 නිපාත: 10.1.3.2 අධිවුත්තිපද  සූත්‍රය,පි. 96, EAN: 10: III The Great Chapter: 22.2 Doctrinal Principles, p. 500.
13) බුදුන් වහන්සේගේ පෙරජිවිත- Former lives of The Buddha
▲ සූත්‍ර දේශනාවන්ට අනුව , යම් යම් විශේෂ අවස්ථාවන්හිදී බුදුන් වහන්සේ, තමන්ගේ පෙර ජාති පිලිබඳ විස්තර පෙන්වා ඇත. සටහන: ඛු.නි: බුද්ධ වංශ චරියා පිටකය, ජාතක පාලිය ආදී කෘතින්, බුදුන් වහන්සේ බෝසතුන් ලෙසින් ජිවිත ගෙනයාම විස්තරාත්මකව පෙන්වා ඇත.
▼ජාතක කථා විස්තර පිණිස බලන්න:
1. බුද්ධවංශය සහිත පන්සීයපණස් ජාතක පොත, සම්පාදක: ජි.එෆ්. මුණසිංහ අප්පුහාමි හා ඩි. ඩබ්ලියු. සිරිවර්ධන අප්පුහාමි, ලංකාව-1928.
2. සිතුවම් සහිත පන්සීය පණස් ජාතක පොත (1 හා 2): ශ්‍රීලංකා ප්‍රකාශක සමාගම, කොළඹ-1961.
3. Buddhist Birth-Stories (Jataka Tales): Translated from Pali Text by T.W.Rhys Davidds.
▼ජෝතිපාල බ්‍රාහ්මණයා: කාශ්‍යප බුදුන් සමයේ, ගිහි ජිවිතයේ ජෝතිපාල නම් බ්‍රාහ්මණව සිට, පසුව එම බුදුන් වහන්සේ වෙත පැවිදිවීමේ විස්තරය මෙහි දක්වා ඇත. මූලාශ්‍ර: ම.නි: (2 ): 2.4.1: ඝටිකාර සූත්‍රය, පි. 419, EMN: 81-Ghaṭīkāra Sutta, p, 607.
▼ ජෝතිපාල මානවක: දිසම්පති රජුගේ, පුරෝහිතවූ ගෝවින්ද බ්‍රාහ්මණ ගේ පුතණුවන්- ජෝතිපාල මානවක, බුදුන් වහන්සේගේ පෙර ජීවිතයක්ය. පියාගේ මරණින් පසු පුරෝහිත තනතුරට පත්කරනු ලැබුව, මහා ප්‍රඥාවෙන් සිය කාර්ය කිරීම නිසා ඔහු ‘මහා ගෝවින්ද’ යන නම ලැබුහ. මූලාශ්‍ර: දිඝ.නි: (2) 6 මහාගෝවින්ද සූත්‍රය,පි.350.
▼ පචේතන රජුගේ රථකාරයා: බුදුන් වහන්සේ මේ සූත්‍රයේ, රජුගේ දක්ෂ රථ කාරයා ලෙසින් කටයුතු කල ආකාරය පෙන්වා ඇත. මූලාශ්‍රය:අංගු.නි: (1): 3 නිපාත: රථකාරවග්ග:3.1.2.5 සූත්‍රය, පි.250.
▼ බක බ්‍රහ්මණ ගේ ‘කප්ප’ නම් අතවැසියා ලෙසින් වාසය කිරීම මෙහි විස්තර කර ඇත. බලන්න: සංයු.නි (1) :බ්‍රහ්මසංයුත්ත:බකබ්‍රහ්ම සූත්‍රය.
▼ මඛාදේව රජ: පෙර ජිවිතයක, බුදුන් වහන්සේ මිථිලා නුවර, මඛාදේව රජව, උපෝසථ ශීලයේ පිහිටා වාසය කිරීම, පැසුන කෙස් දැක, ලෞකික ජීවිතය හැර දැමීම මෙහි විස්තර කර ඇත. මූලාශ්‍රය: ම.නි: මඛාදේව සූත්‍රය.
▼ මහා විජිත රජුගේ පුරෝහිත: මෙහිදී, බුදුන් වහන්සේ, අතීතයේ දඹදිව විසු මහාවිජිත රජුගේ පුරෝහිත බ්‍රාහ්මණ ලෙසින්, සත්ව ඝාතන නොමැති, දැහැමි යාගයක් කිරීමට රජතුමාට උපකාරී වූ අන්දම විස්තර කර ඇත.මූලාශ්‍ර:දීඝ:නි: (1): 5 කූටදන්ත සූත්‍රය, පි.264, EDN:5: Kūṭtadanta Sutta,p.113.
▼වේලාම බ්‍රාහමණයා: බුදුන් වහන්සේ, පෙර ජාතියක, වේලාම නම් බමුණෙක්ව, මාහා දානයක් යහපත් ලෙසින් පිරිනැමීම ගැන මෙහි විස්තර දක්වා ඇත. බලන්න: මහාදානය මූලාශ්‍රය:අංගු.නි: (5): 9 නිපාත:9.1.2.10 වේලාම සූත්‍රය, පි.456.	
▼ මහා සුදස්සන සක්විති රජ: පෙර ජිවිතයක සක්විති රජෙක් ලෙසින් විඳිනලද අප්‍රමාණ සැප සම්පත් ගැන පෙන්වා දුන් බුදුන් වහන්සේ වදාළේ , අවසනයේදී ඒ සියලු සැප සම්පත් නැතිවී යනබවය. සටහන: මහා පරිනිබ්බාන සූත්‍රයේ දී, මහසුදර්සන රජු, කුසිනාරාවෙ (එවක, කුසාවති නුවර) ධර්මිකව රජ කල විස්තරය පෙන්වා ඇත. මූලාශ්‍ර: සංයු.නි (3 ): ඛන්ධසංයුත්ත: 1.2.5.4 ගොම පින්ඩුපම සූත්‍රය, පි. 274, ESN: 22: Khandasamyutta: 96.4 A Lump of Cow dung, p. 1087, දීඝ.නි: (2): 4. මහාසුදස්න සුත්‍රය, පි. 282 හා EDN: 17 Mahāsudassana Sutta, p.202.
14) බුදුන් වහන්සේට තිබු දෙතිස් මහා පුරුෂ ලක්ෂණ -Thirty two marks of The Buddha
▲  සියලු මහා පුරුෂයන්හට ඇති උතුම් කායික ලක්ෂණ දෙතිස් මහා පුරුෂ ලක්ෂණ ලෙසින් පෙන්වා ඇත. මහා පුරිස ලක්ෂණ 32 පිහිටන්නේ, බුදුවරු, සක්විතිරජවරු වැනි උතුම් පුද්ගලයන්ටය. මේ සූත්‍රයේ දී බුදුන් වහන්සේ ගේ 32ක් වූ මහා පුරිස ලක්ෂණ විස්තරාත්මකව පෙන්වා ඇත. මූලාශ්‍රය:දීඝ.නි: (3):පාඨිකවග්ග: 7 ලක්‍ෂණ සූත්‍රය, පි.252.
▼බාවාරි බ්‍රාහ්මණයා, තම ශිෂ්‍යයන්ට බුදුන් වහන්සේගේ 32 ක්වූ, මහා පුරුෂ ලක්ෂණ ගැන පවසා ඇත. ඔහුගේ ශිෂ්‍යයන්ගේ සැකය දුරුකර තමන්වහන්සේ බුද්ධ බව පෙන්වීමට, උන්වහන්සේ දෙතිස් මහා පුරුෂ ලක්ෂණ ඔවුන්හට පෙන්වා ඇතිබව මෙහි දැක්වේ. මූලාශ්‍රය: ඛු.නි.සුත්තනිපාත: පාරායනවග්ග:වස්තුගාථා: පි,326.
▼ සේල බ්‍රහ්මණට මහා පුරිෂ ලක්ෂණ ගැන ඇතිවු සැකය පහකිරීමට, බුදුන් වහන්සේ  දෙතිස් මහා පුරුෂ ලක්ෂණ ඔහුට පෙන්වා ඇතිබව මෙහි දැක්වේ. මූලාශ්‍රය: ම.නි: (2) 2.5.2 සේල සූත්‍රය, පි.614.
▼ බ්‍රහ්මායු බ්‍රහ්මණගේ ශිෂ්‍ය උත්තර මානවකට මහා පුරිෂ ලක්ෂණ ගැන ඇතිවු සැකය පහකිරීමට, බුදුන් වහන්සේ  දෙතිස් මහා පුරුෂ ලක්ෂණ ඔහුට පෙන්වා ඇතිබව මෙහි දැක්වේ. මූලාශ්‍රය: ම.නි: (2) 2.5.1 බ්‍රහ්මායු සූත්‍රය, පි.592. සටහන: බුදුන් වහන්සේ තමන්ගේ මහා පුරුෂ ලක්ෂණ දක්වා ඇත්තේ, යම් පුද්ගලයන් ට ඇතිවූ සැකය පහකොට ඔවුන් තුළ ශ්‍රද්ධාව ඇතිකර ගැනීමට හා ආරිය මග වීවෘත කර දීමටය. ඉහත සඳහන් පුද්ගලයන් සැම සැකය දුරුකොට බුද්ධ අනුගාමිකයන් වුහ.
15) බුදුන් වහන්සේ හඳුන්වන නාමපද- Titles names for The Buddha
▲බුද්ධනාම ලෙසින් මෙහිදී පෙන්වා ඇත්තේ දෙවි මිනිසුන්, බුදුන් වහන්සේට ගරු කිරීම පිණිස උන්වහන්සේ හැඳින්වූ ආකාරයය. ත්‍රිපිටකයට අනුව බුදුන් වහන්සේ: භාග්‍යවතුන් වහන්සේ, බුදුරජාණන්වහන්සේ, සුගතයන් වහන්සේ, සර්වඥයන් වහන්සේ ආදීවූ උතුම් නම්වලින් හඳුන්වා ඇත. අන්‍ය ආගමිකයන් බොහෝ අවස්ථාවල බුදුන් වහන්සේ හඳුන්වා ඇත්තේ ‘ගුරු ගෝතම’ ලෙසින්ය.
▼සුර්යබන්ධු- ආදිච‍්චබන්‍දු- (Kinsman of the Sun): සුර්යවංශිකබව- හිරුගේ පෙළපතින් උපන්බව. මූලාශ්‍රය:ඛු.නි.සුත්තනිපාත: අට්ඨකවග්ග: 4.14 තුවටක සූත්‍රය, පි. 307.
▼ විජිතසඬගාමනං-සංග්‍රාම ජයගත් (victor in battle-මාරයා ජයගත්නිසා), අනුත‍්තරං සත්‍ථවාහං (unsurpassed caravan leader-සසර නමැති වැලිකතරේ මිනිසුන් එතර කරන තවලම් නායකයා), තණ‍්හාසල‍්ලස‍්ස හන‍්තාරං-Destroyer of the dart of craving), ආදිච‍්චබන්‍දු- (Kinsman of the Sun). සටහන: වන්ගිස තෙරුන්, එම පදවලින් බුදුන් වහන්සේ හඳුන්වා ඇත. මූලාශ්‍රය: සංයු.නි: (1) වන්ගිසසංයුත්ත:8.1.8 පවාරණ සූත්‍රය.
▼ සුජාත (well born-යහපත් උපතක් ඇති), චක‍්ඛුමා (man of vision-පසැස් ඇත්තෝය), සල‍්ලකත‍්තො (the physician-ශල්‍ය වෛද්‍යවරයා), මහාවීර (mighty hero). සටහන: සේල බ්‍රාහ්මණ (පසුව සේල තෙර), මේ පදවලින් බුදුන් වහන්සේ හඳුන්වා ඇත. බලන්න:  ම.නි: (2) සේල සූත්‍රය.
▼ උපාලි ගහපති බුදුගුණ පෙන්වීමට මෙ පද යොදාගෙන ඇත.
ධිරස‍්ස (Wise One-පණ්ඩිත),විගතමොහස‍්ස (cast off delusion-මෝහය දුරුකල), පහීන‍්නඛිලස‍්ස (abandoned the heart’s wilderness-පංචචේතඛිල පහකල), විජිතවිජයස‍්ස (victor in battle-මාරසංග්‍රාමය දිනු), අනීඝස‍්ස (He knows no anguish-නිදුක්වු), සුසමචිත‍්තස‍්ස (perfectly even-minded-සමමෙත්සිත් ඇති), වුද‍්ධසීලස‍්ස (mature in virtue-වැඩුන සිල්-ආචාර ශිල ඇති),සාධුපඤ‍්ඤස‍්ස (excellent wisdom- සුන්දර ප්‍රඥාව ඇති), වෙස‍්සන‍්තරස‍්ස (Beyond all temptations- සියලු පෙළඹීම්- රාගයන් ඉක්මවු), විමලස‍්ස (without stain-නිර්මලවූ-(මල නැති- කෙලෙස්නැති), අකථඬකථිස‍්ස (Free from perplexity- චිත්ත වික්‍ෂේප නොමැති), තුසිතස‍්ස (abides contented-තුටුසිත් ඇති), වන‍්තලොකාමිසස‍්ස (spurning worldly gains- ඉවත්කල (වැමැරු) කාමගුණඇති), මුදීතස‍්ස (vessel of gladness-මුදිතාවෙන් තුටුවූ), කතසමණස‍්ස (who has done the recluse’s duty-මහණදම් පිරු) මනුජස‍්ස-මනුජවූ-උතුම් මිනිස්වූ, අන‍්තිමසාරීරස‍්ස (who ඇති), වන‍්තලොකාමිසස‍්ස (spurning worldly gains- ඉවත්කල (වැමැරු) කාමගුණඇති), මුදීතස‍්ස (vessel of gladness-මුදිතාවෙන් තුටුවූ), කතසමණස‍්ස (who has done the recluse’s duty-මහණදම් පිරු) මනුජස‍්ස-මනුජවූ-උතුම් මිනිස්වූ, අන‍්තිමසාරීරස‍්ස (who bears his final body- අන්තිම දේහය දරන), නරස‍්ස-උත්තම නරවූ, අනොපමස‍්ස (peerless-අනුපමවූ-අසමසම), විරජස‍්ස (spotless-කෙළෙස් පහකරඇති), අසංයස‍්ස (free from doubt-සැකයෙන් මිදුන), කුලස‍්ස(skillful-නිපුනවූ), වෙනයිකස‍්ස(the discipliner-හික්මවන්නාවූ), සාරථිවරස‍්ස (excellent leader-උතුම් නායකයාවූ), අනුත‍්තරස‍්ස (None can surpass his resplendent qualities-අනුත්තරවූ-කිසිවෙකුට ඉක්මවා යා නොහැකි), රුචිරධම‍්මස‍්ස-පවිත්‍රධර්මය ඇති, නික‍්කඬඛස‍්ස (without hesitation-දෙගිඩියාව නොමැති), පභාසකරස‍්ස (illuminator-ප්‍රදීපවූ-ඔභාසකරවූ), මානච‍්ඡිදස‍්ස(severed conceit- සිඳින ලද මාන ඇති), වීරස‍්ස (hero-වීරයා), නිසභස‍්ස (leader of the herd- රැලේ නායකවු), අප‍්පමෙය්‍යස‍්ස (cannot be measured-මැනියනොහැකිවූ-අප්‍රමාණවූ), ගම‍්භීරස‍්ස (depths are unfathomed-ගම්භිරවූ-ගැඹුරුවූ), මොනපත‍්තස‍්ස (attained to the silence-මොනවූ-ශාන්ත මුණි), ඛෙමඬකරස‍්ස (Provider of safety-සුරක්ෂිතබව ගෙනදෙන-නිවන ලබාදෙන), දෙවස‍්ස (possessor of knowledge-වේදවූ-ඥානයෙන් සමන්විතවූ), ධම‍්මට‍්ඨස‍්ස (stands in the Dhamma-ධර්මයේ පිහිටියාවූ, සංවූතත‍්තස‍්ස (inwardly restrained-සංවර සිත් ඇතියාවූ), සඬගාතිගස‍්ස (Having overcome all bondage-කෙලෙස් බැඳීම් ඉක්මවූ), මුත‍්තස‍්ස (he is liberated-විනිමුක්ත), නාගස‍්ස (immaculate tusker- නාගවූ- නිර්මල ඇත් රාජයාවූ), පන‍්තසෙනස‍්ස (living in -හුදකලාව වසන්නාවූ), ඛිණසංයොජනස‍්ස (with fetters all shattered-ක්ෂිණ සංයෝජනවූ-සංයෝජන ක්‍ෂය කල), පටිමන‍්තකස‍්ස (Skilled in discussion- ප්‍රතිමන්ත්‍රණ ප්‍රඥාව ඇති- සාකච්ඡාවේ විශාරදවූ),ධොනස‍්ස (imbued with wisdom- ද්‍රෝනවූ-කාවැදුන ප්‍රඥාවඇති) , පන‍්නද‍්ධජස‍්ස (his banner lowered-මාන ධජය පතිත කල), විතරාගස‍්ස (he no longer lusts-විතරාගීවූ), දන‍්තස‍්ස(Having tamed himself -නිර්විශෙවනවූ-තමන් දමනය කරගත්තාවූ),නිප‍්පපඤ‍්චස‍්ස (he no more proliferates - නිපපංච-කෙලෙස් ප්‍රපංච නැති), ඉසිසත‍්තමස‍්ස(The best of seers-උතුම් ඉර්ශිවූ-සප්තමඉර්ශි- සත්වැනි ඉසිවරයාවූ), අකුහස‍්ස (with no deceptive schemes කුහනනොවූ- චාටුනැති-අමායාකාරී), තෙවිජ‍්ජස‍්ස(gained the triple knowledge-ත්‍රිවිද්‍යාඇති), බ්‍රහ‍්මපත‍්තස‍්ස (attained to holiness-ශ්‍රේෂ්ඨස්ථානයට පැමිණි-පුර්ණත්වය ලැබූ), නහාතකස‍්ස (heart cleansed- කෙලෙස්වලින් පිරිසිදුවූ- දෙවු කෙලෙස් ඇති), පදකස‍්ස (master of discourse- දේශනයේ විශාරදවූ- ගාථා පද කරණයෙහි කුශලවූ), පස‍්සද‍්ධස‍්ස (lives ever tranquil -සන්හුන කය සිත් ඇති-ශාන්තවූ-නිසලවූ), විදිතවෙදස‍්ස (the finder of knowledge-විදිත ඥානඇති-, පුරින්‍දස‍්ස (The first of all givers-හැමට පළමුකොට ධර්මදාන දායකවූ- පළමුවම දහම දුන්නාවූ), සක‍්කස‍්ස (he is ever capable-නිති සමත්වූ- ශක්‍යවූ), අරියස‍්ස (the Noble One-ආරියවූ-මහොත්තමවූ), භාවිතත‍්තස‍්ස(developed in mind- වැඩුසිත් ඇති-සමෘද්ධ චිත්ත), පත‍්තිපත‍්තස‍්ස (who has gained the goal-පැමිණියයුතු ගුණයට පැමිණි-අභිමතාර්ථය සඵල කරගත්- දිනුම් කනුව ලැබූ, වෙය්‍යාකරණස‍්ස (expounds the truth -සත්‍ය විභාගකර පෙන්වන-විස්තරකොට අර්ථ දක්වන, සතීමතො(Endowed with mindfulness-සමෘතිමත්- සතිමත්), විපස‍්සිස‍්ස(penetrative insight විදර්ශකවූ- තීක්ෂණ බුද්ධිය ඇති), අනභිනතස‍්ස (he leans neither forwards nor back-අර්හත්වූ- බැඳීම් පිළිකුල් නොමැති, නො අපනතස‍්ස(Free from perturbation- කැළඹීම් නැති- අදුෂ්ඨ වූ), අනෙජස‍්ස (තණ්හා රහිතවූ-තන්හාව ජයගත්), වසිප‍්පත‍්තස‍්ස- (attained to mastery -වශීප්‍රාප්තවූ), සම‍්මග‍්ගතස‍්ස (He has fared rightly-සම්‍යග්ගතවූ-මැනවින් හැසිරවූ), ඣායිස‍්ස (abides in meditation-ධ්‍යායීවූ-ධ්‍යානධාරී) අනනුගතන‍්තරස‍්ස (inwardly undefiled-නිකෙලෙස්වූ), සුද‍්ධස‍්ස (purity perfect-පරිශුද්ධවූ), අසිතස‍්ස (independent- අබද්ධවූ- නිවහල්වූ), අප‍්පහීනස‍්ස (altogether fearless-අප්‍රහීණවූ- පුර්ණ අභයවූ), පවිචිත‍්තස‍්ස (living secluded-පවිවිවේකවූ-හුදකලාව වසන), අග‍්ගපත‍්තස‍්ස (attained to the summit-අග්‍රප්‍රාප්තවූ- අග්‍රතැනට පැමිණි), තිණ‍්ණස‍්ස (Having crossed over himself- තරණයකල- සිව් ඕඝය-සසර තරණය කල), තාරයන‍්තස‍්ස (he leads us across - අනුන් තරණය කරවන), සන‍්තස‍්ස-Of supreme serenity-පරම ශාන්තවූ), භුරිපඤ‍්ඤස‍්ස (with extensive wisdom -භුරිප්‍රඥ- පොළොව මෙන් ප්‍රඥාව ඇති) මහාපඤ‍්ඤස‍්ස (man of great wisdom- මහා ප්‍රඥාවූ), වීතලොභස‍්ස (devoid of all greed-ලෝභය පහකල), තථාගතස‍්ස (the Tathāgata- තථාගතයන්ය), සුගතස‍්ස (the Sublime One- සුගතයන්ය), අප‍්පටිපුග‍්ගලස‍්ස (the person unrivalled- අප්‍රති පුද්ගල- ඉක්මවා යා නොහැකි’), අසමස‍්ස (the one without equal-අසමසමවූ), විසාරදස‍්ස (He is intrepid- නිර්භිතවූ- විශාරදවූ), නිපුණස‍්ස (proficient in all-නිපුණවූ), තණ‍්හච‍්ඡිසස‍්ස (He has severed craving-තණ්හාව සිඳලූ), බුද‍්ධස‍්ස (the Enlightened One-බුද්ධය- චතුසත්‍ය අවබෝධ කල, වීතධුමස‍්ස(cleared of all fumes- කෙලෙස් දුම පහකළ), අනුපලිත‍්තස‍්ස (completely untainted-කෙළෙසුන් ගෙන් දුෂිතනොවූ), ආහුණෙය්‍යස‍්ස (Most worthy of gifts- පිළිගැනීමට අතිශයින් සුදුසුවූ),යක‍්ඛස‍්ස (most mighty of spirits- යක්ඛවූ- ප්‍රබල භූතවු) , උත‍්තමපුග‍්ගලස‍්ස (most perfect of persons- අති උත්තම පුද්ගල), අතුලස‍්ස (beyond estimation- අතුලවූ, මහතො (The greatest in grandeur-අගපත්-විභූතියෙන් අග්‍රතමවූ- මහිමයෙන්), යසග‍්ගපත‍්තස‍්ස (attained the peak of glory- අග්‍රවූ යසස් ඇති).
සටහන: උපාලිගහපති බුදුන් සරණ යෑමෙන් පසු, බුදුන් වහන්සේ පිලිබඳ උතුම් නාම පද, පෙර ගුරුවූ, නිගණ්ඨනාථපුත්‍ර හට එසේ පවසා ඇත. මූලාශ්‍ර: ම.නි: (2 ): 2.1.6 උපාලි සූත්‍රය, පි.76, EMN:56: Upāli,p.452.
▼සමන්තච්ක්ඛු: සියල්ල දන්නා නිසා, දකිනා නිසා බුදුන් වහන්සේ එසේ හඳුන්වා ඇත. පටිසම්භිදාව මේ පිළිබඳව විස්තරාත්මකව පෙන්වා ඇත. මූලාශ්‍රය:ඛු.නි: පටිසම්භිදා 1:ඤාණ කථා: 72-73 සර්වඥතා-අනාවරණ ඥානයෝ, පි.264.
▼ මෙහිදී, අස්සජි තෙර (පස්වග) බුදුන් වහන්සේ ‘මහා ශ්‍රමණ’ ලෙසින් හඳුන්වා ඇත. මූලාශ්‍ර:වින.පි: මහාවග්ග පාලි1: 84 සාරිපුත්ත මොග්ගල්ලාන පබ්බජා. පි.161.
▼මේ සූත්‍රයේදී බුදුන් වහන්සේව මෙසේ හඳුන්වා ඇත.
‘ධිරය’: රූප ආදී’ අරමුණු මැඩ පැවැත්වූ නිසා, ‘ක්ෂිනාශ්‍රව’: සියලු කර්මයන් ක්‍ෂය කළ නිසා, ‘බුද්ධය’: චතුසත්‍ය අවබෝධ කළ නිසා, ‘නිරුත්තර සිංහ’: උපද්‍රව ඉවසන නිසා හා කෙළෙස් නසන නිසා, ‘වීතසාරද’ (චතුවෛශාරාද), ‘අනුන් දමනය කරන්නවුන් අතරින් ශ්‍රේෂ්ඨය’, ‘අනුන් ශාන්ත කරන්නවුන් අතරින් ඍෂිය’, ‘අනුන් මුදන්නවුන් අතරින් උතුම්ය’. මූලාශ්‍රය:ඛු.නි: ඉතිවුත්තක: 4.1.13 ලෝකාවබෝධ සූත්‍රය, පි.510.
▼වෙනත් මූලාශ්‍ර:
1. ජින චරිතයේ බුදුන් වහන්සේ ගුණ පද මාලාවකින් වර්ණනා කර ඇත:
1) අංගීරස- නෙලුම් මල් මෙන් දෙපාඇති   2) අදන්තදමක- දමනය නොවූ අය දමනය කරන, 3) අතුල - අසහාය (සමානකල නොහැකි), 4) අරහතෝ - ගරුකිරීමට සුදුසු, 5) ඉසි- මුනිවරයා 6)  උල්ලාරප්‍රඥා -විපුලවූ ප්‍රඥාව ඇති 7) උත්තම- උත්තරීතර 8) ගුනාකරා- සිල් ආකරයක් බඳු 9) ගුනන්නවා -සාගරයක් බඳු සිල් ඇති 10) ගුනසේඛර - සීලයේ මුල බඳු 11) චක්ඛුමා - සියලු ඇස් ඇති 12) ජනින්දානම් ඉන්ද- මිනුසුන්ට අධිපතිවුවන්ගේ අධිපති 13) ජින- ජයග්‍රාහික 14) ජිනඅංකුර - බෝධිසත්ව 15) ජිනපක්ඛිරාජා - ජයග්‍රාහික පක්ෂි  රාජයා 16) ජුතින්ද්‍ර-  ජෝතිමත් 17) තපොධාන - මහා මුනි 18) තථාගත 19) තිභවෙකනාථ- තුන්ලෝකයේ අසහාය ආරක්ෂකයා 20) තිභවෙකනායක- තුන්ලෝක යේ අසහාය නායකයා 21) තිලෝකගුරු- තුන්ලොවට ගුරුවූ 22) තිලෝකහිතාද- තුන්ලෝකයට ප්‍රතිලාභ ගෙනදෙන 23) තිලෝකමහිත- තුන්ලොවම ගරුකරන 24) තිලෝක නාථ - තුන්ලොව ආරක්ෂාකරන 25) තිලෝකතිලක - තුන්ලොවට තිලකයක් බඳු, 26) තිලෝකනෙත්ත- තුන්ලොවට ඇස බඳු/ අධිපති 27) තිලෝකවිලොචන - තුන්ලොවට ඇති එකම ඇස 28) දන්ත- දමනයවූ/ පුහුණුවූ 29) දයාලය - දයාව තමන්ගේ වාසය කරගත් බඳු 30) දේවාතිදේව- දෙවියන්ට දෙවිවූ 31) දිපදානම් ඉන්ද - මිනිසුන්ට අධිපති 32) දීපදුත්තම- ශ්‍රේෂ්ඨපුරුෂ 33) දිමාත- ධාර්මික 34) ධර්මරාජා - ධර්මයේ රජු 35) ධම්මිස්සර - ධර්මයේ හිමියා 36) ධිර- වීරයා 37) දිට්ඨිමා - තිරසර, අචල, තාදී 38) නරධිප - මින්සුන්ගේ පාලකයා 39 නරාසභ- උත්තරීතර පුරුෂයා 40) නරසිහරාජ - මින්සුන්ගේ සිංහරාජයා 41) නරින්ද්‍ර- මිනිසුන්ට අධිපති 42) නරිස්සර - මිනිස් පාලකයා 43) නරඋත්තම - මිනුසුන් අතරින් උතුම් පුරුෂයා 44) නාථ-ආරක්ෂකයා 45) පබංකර - ආලෝකය පතුරුවන 46) පරමංරාජි- මරු පැරදවූ උතුම්වීරයා 47) පවාර - උත්තමයා 48) බුද්ධ- අවදි වූ 49) භගවා- වසනවන්ත 50)භූහුපාල - පෘථිවියේ ආරක්ෂකයා -මිහිපාල 51) භූරිපන්න- පුළුල් ප්‍රඥාවෙන් යුතු, 52) මහාබල- අතිමහත් බල ඇති 53) මහාදයා - මහා කාරුනිකවූ 54) මහිපති- පොලවේ අධිපති 55) මහා පන්නා - විශිෂ්ට ප්‍රඥාව ඇති 56) මහාවීර- විශිෂ්ට ජයග්‍රාහකයා 57) මහායස - මහා කීර්තිමත් 58) මහේසි- උතුම් මුනිවරයා 59) මහාඉද්දි- මහාබල ඇති මුනිවරයා 60) මුනින්ද- මුනිවරුනට අධිපති 61) මුනිමේඝ-වැහි වලාකුළු මුනි 62) මුනි පුන්ගව - උතුම් මුනිවරයා 63) මුනිරාජා - මුනිවරුන්ගේ රජු 64) මුනිසිහරාජා- මුනිවරුනට සිහ රජු 65) මුනිවර- උත්තරීතර මුනි 66) යසස්සින- කීර්තිමත් 67) ලෝකහිත- ලෝකයාට ලැබෙන  ලාභයෙන් සතුටුවන 68) ලෝකහිතෙකනාථ- ලෝකයාට ලැබෙන ලාභ ආරක්ෂා කරන 69) ලොකාලොකාර- ලෝකය ආලෝකකරන 70) ලෝකනාථ- ලෝකය ආරක්ෂා කරන 71) ලොකනායක- ලෝකයට අධිපති 72) ලෝකාන්තදස්සි- ලෝකයේ අන්තය දුටු 73) ලෝකත්තයෙකසරණ- තුන් ලොවට ඇති එකම සරණ 74) ලෝකවිදූ - ලෝකයදන්නා 75) ලෝකබන්ධු- ලෝකයාට ඇති එකම බන්ධුවරයා 76) ලෝකේනායක -ලෝකයාට ඇති එකම නායකයා 77) ලෝක රාජා-ලෝකයට ඇති එකම රජු  78) ලෝකුත්තම - ලෝකයේ සිටින උත්තමයා 79) වීර- ජයග්‍රාහකයා 80) වර්ධම්මරාජා - ධර්මයේ උත්තරීතර රජු 81) විපුලයස- මහා යසස් ඇති 82) විශාලපන්නා- මහා ප්‍රඥාවෙන් යුත් 83) විසුද්ධ- නිර්මල- පරම පවිත්‍ර 84) සබ්බඅන්නු- සියල්ල දන්නා -සර්වඥ 85) සජ්ජන - ගුණවත් පුරුෂයා 85) ශාක්‍යමුනි- ශාක්‍යයන්ගේ මුනිවරයා 86) ශාක්‍යමුනි කේසරි- ශාක්‍යයන්ගේ මුනි සිංහයා 87) සම්බුද්ධ - සම්බුදු 88) සම්මාසම්බුද්ධ - ශ්‍රේෂ්ඨ සම්බුදු 89) ශාන්ත- ශාන්තිනායක 90) ශාන්තමන- ශානත්වූ සිතක් ඇති 91) සත්තා- ගුරු 92) ශිවන්කර - සුරක්ෂිත බව සකස්කරන 93) සුභග - ප්‍රියතම 94) සුගත- වාසනාවන්ත 95) හිතෙෂි- හිතවතා 96) මහේසිනෝ - මහා ඉසි ඇති . මූලාශ්‍රය: ජිනචරිතය: මේධංකර තෙර: පරිවර්තනය:ආනන්දජෝති භික්ඛු.
2. සද්ධර්මාලංකාරයට අනුව:සමන්තභද්‍ර, සකලලෝකානන්දකර, සමස්තජනශේඛර, සධර්ම ගංගාප්‍රවාහ, පරදුඃඛදුඃඛිත, ශරණාගත වජ්‍රපඤජර, ත්‍රිභුවන චන්ද්‍ර, අභිධර්මාමෘත ප්‍රශව, දේවාතිදේව, ශක්‍රාතිශක්‍ර, බ්‍රහමාතිබ්‍රහ්ම.
16) දෙවියෝ හා බ්‍රහ්මදෙවියෝ බුදුන්වහන්සේගේ ගුණ වැනිම- Praising The Buddha by Devas & Brahmas
▲ බ්‍රහ්ම රාජයන් හා සක්‍රදෙවියන් ඇතුළු දේවසමුහය බොහෝ අවස්ථාවල බුදුන් වහන්සේගේ උතුම් ගුණ වර්ණනා කර ඇත.
▼ සහම්පති බ්‍රහ්ම රාජ
* බුදුන් වහන්සේ බුදුව, අජපාල නුගරුක මුල වැඩසිටින අවස්ථාවේදී, සහම්පති බ්‍රහ්මරාජයා මෙසේ පවසාඇත:
“ ...නිවන දක්නාවූ හිතානුකම්පා ඇති, භාග්‍යවතුන්වහන්සේ එකම මග දන්නා සේක...”
මූලාශ්‍රය: වින.පි: මහාවග්ග පාලි1: 10 බ්‍රහ්මආයාචනා කථා: පි. 88.
*  සංයු.නි: (1) බ්‍රහ්මසංයුත්ත:අන්ධකවින්ද සූත්‍රයේ සහම්පති බ්‍රහ්ම, බුදුන් වහන්සේ ගේ ගුණ මෙසේ පවසා ඇත:
“ගැඹුරු වනසේනාසන විහරණය කරති...සංඝයා අතර රක්නා ලද සිත ඇතිව වැඩසිටි...ගෝපනය කරනලද ඉඳුරන් ඇතිව, තීරණ ප්‍රඥාව ඇතිව, සිහි ඇතිව කුලයන් අතර පිඬුසිඟා යති...සසරබිය මුදා, නිවනේ අධිමුත්තකව වාසය කරති...යම් තැනක බිහිසුණු බව ඇත්ද, සර්පයෝ සිටීද, විදුලිය ලෙළදෙයිද, මේඝය ගිගිරි හඬ දෙයිද, මහණ තෙමේ ඒ රෑ ගණඅඳුරේ පහවූ ලොමුදැහැගැනීම ඇතිව හුන්නේය...”
*  බුදුන් වහන්සේගේ මහා පරිනිබ්බානයෙන් පසුව සහම්පති බ්‍රහ්මරාජයා මෙසේ පැවසුහ:
“ලෝකයේහි අප්‍රතිපුද්ගල වූ තථාගතවූ බලයට පැමිණිවූ සියලු ධර්මයන් අවබෝධ කළාවූ මෙබඳු ශාස්තෘන් වහන්සේ පවා යම්සේ පිරිනිවීසේක්ද...”
මූලාශ්‍ර:සංයු.නි: (1) බ්‍රහ්මසංයුත්ත:6.2.5 පරිනිබ්බාන සූත්‍රය, පි.308,ESN: 6: Brhmasamyutta: 15.5 Finala Nibbana, p. 350.
▼සහම්පති බ්‍රහ්ම රාජ හා සක්දෙවිඳු
එක්සමයක බුදුන් වහන්සේ  විවේක සුවයෙන් වාසය කරන අවස්ථාවක, සහම්පති බ්‍රහ්මරාජ හා සක්දෙවිඳු, උන්වහන්සේ වැඳ නමස්කාර කිරීමට පැමිණ මෙසේ ගාථා වදාළහ:
සක්දෙවිඳු ගේ ගාථාව: “දිනනලද සංග්‍රාම ඇති, බහා තබන ලද බර ඇති, ණය නැති, වීරයන් වහන්ස නැගීසිටිනු මැනවි, ලොව හැසිරෙනු මැනවි, ඔබ වහන්සේ, පුන්පොහෝදින සඳ මෙන් මැනවින් මිදුනේය”.
සටහන්: * ඒ අවස්ථාවේදී බ්‍රහ්ම සහම්පති, සක්දෙවිඳු අමතා එලෙසින් නොව, මෙසේ තථාගතයන් වැඳිය යුතුයයි පැවසුහ:
    “වීරයන් වහන්ස, දිනනලද සංග්‍රාම ඇති, ණය නැති, සාස්තෘන් වහන්ස,  නැගිසිටිනු මැනවි, භාග්‍යවතුන් වහන්සේ ධර්මය දේශනා කරණු මැනවි, අවබෝධ කරන්නො ඇත.”.
මූලාශ්‍ර: සංයු.නි: (1) සගාථ වග්ග: සක්කසංයුත්ත:11.2.7 වන්දනා සූත්‍රය, පි.440, ESN:1: Sakkasamyutta:17.7 Veneration of the Buddha,p.484.
▼සක්දෙවිඳු
* බුද්ධත්වය ලබා, බුදුන් වහන්සේ රජගහ නුවරට වඩින අවස්ථාවේ සක්දෙවිඳු තරුණ මිනිස්වෙසක් ගෙන බුදුගුණ කියමින් ජනයා ඉදිරියේ ගමන්කළහ. සක්දෙවිඳුගේ ගායනය අසා, මහජනයා ඔහු කවරෙක්ද? යයි ඇසුවිට මෙසේ පැවසුහ:
    “ යම් නුවණැත්තෙක් තෙමේ සියලු ස්කන්ධ ආයතනයන්හි දැමුනේද, පිරිසිදු වුයේද, අප්‍රතිපුද්ගල වුයේද, ලෝකයෙහි රහත් වුයේද, යහපත් ගමන්  ඇත්තේද, මම උන්වහන්සේගේ මෙහෙකරුවෙමි”.
බලන්න: වින.පි: මහාවග්ග (1) : 48: මහාඛන්ධක: 48 උරුවෙලපටිහාරිය කතා, පි. 127.
* එක් සමයක, සක්දෙවිඳු තව්තිසා දේව සභාවේදී බුදුන් වහන්සේගේ විද්‍යමාන ගුණ 8 ක් ගැන පවසා ඇත : 1) භාග්‍යවතුන් වහන්සේ, බොහෝදෙනාට සුව පිණිස, ලොවට අනුකම්පාව පිණිස, දෙව්මිනිස් වැඩ පිණිස පිළිපන්නෝය 2) භාග්‍යවතුන් වහන්සේගේ ධර්මය ස්වාක්ඛාතය 3) භාග්‍යවතුන් වහන්සේ කුසල අකුසල යහපත් ලෙසින්ම පෙන්වා ඇත 4) භාග්‍යවතුන් වහන්සේ, තම ශ්‍රාවකයන්ට නිවන් මග යහපත් ලෙසින්ම පෙන්වා ඇත 5) භාග්‍යවතුන් වහන්සේ සේඛයන්ද, අසේඛයන්ද මැද පලසමවතින් වැඩ වාසය කරති, එසේම, ඔවුන් බැහැරකොට ඒකාරාමතාහිද වැඩ වසති 6) භාග්‍යවතුන් වහන්සේ කිර්තිය සියලු දෙව්මිනිස් පිරිසට ප්‍රියවේ, උන්වහන්සේ පහවූ මද ප්‍රමාද ඇතිව ආහාර ගනිති 7) භාග්‍යවතුන් වහන්සේ යථාවැඩි තථාකාරිය, යථාකාරී තථාවාදීය- කියන දේ කරන, කරනදේ කියන 8) ආරියමාර්ගයේ සංකා නොමැති, පරිපුර්ණ මනෝරථ ඇතිව වැඩ සිටිති... මේ අංගයන්ගෙන් සමන්විත ශාස්තෘවරයෙක්, අතීතයේද, දැන්ද දකින්නට නොමැත. සටහන්: * ඒ අවස්ථාවදී බොහෝ සම්මා සම්බුදුවරු පහළවන්නේ නම්, එය ලොවට කොපමණ සෙතක්ද යයි දේවසභාවේ දී කථාබස් කරන ලදී. ඒ අවස්ථාවේ, සක්දෙවිඳු පැවසුවේ ‘ලෝක ධාතුවේ සම්මා සම්බුදුවරු දෙනමක් එකවිට පහළ නොවන බවය”.
** අවසානයේදී සක්දෙවිඳු මෙසේ පැවසුහ: “භාග්‍යවතුන් වහන්සේ ලෝකයාගේ හිත සුව පිණිස, බොහෝ කලක්, දිගුකලක්, ලෙඩ නැතිව නිරෝගිව වැඩ සිටිනසේක්වා!” ** එම දෙව්සභාවට පැමිණි සනංකුමාර බ්‍රහ්ම රාජයාද , බුදුන් වහන්සේගේ පෙරකී ගුණ අට වර්ණනා කළෝය. ** එම අවස්ථවේදී, සනංකුමාර බ්‍රහ්ම රාජයා, බුදුන් වහන්සේ, පෙර ජීවිතයක, දිසම්පති රජුගේ, ගෝවින්ද පුරෝහිත බ්‍රාහ්මණ ගේ පුතා: ජෝතිපාල මානවක ලෙසින් වාසය කිරීම ගැන විස්තර පැවසුහ. බලන්න: බුදුන්වහන්සේගේ පෙර ජිවිත.
මූලාශ්‍රය:දීඝ.නි: (2) 6 මහා ගෝවින්ද සූත්‍රය, පි.350.
▼ බක බ්‍රහ්මරාජ
“...ඔබවහන්සේ බුද්ධය, ඔබගේ දිලිසෙන ආනුභාවයෙන් මුළු බඹලොවම බැබළුනී”. මූලාශ්‍රය: සංයු.නි: (1) බ්‍රහ්මසංයුත්ත:බකබ්‍රහ්ම සූත්‍රය.
▼ දෙවියන් බුදුගුණ වැනිම
* දේවියෝ මෙසේ බුදු ගුණ පවසා ඇත:
“කෙණ්ඩා එණිමුවෙක් ගේ මෙන්ය; කය සිහින්දෑරිය; ලෝභරහිතය; ස්වල්ප ආහරයක් ගනී; කම් සැප නොතකයි, සිංහයෙක් මෙන්, ඇතෙක් මෙන් මහාවීරයන් වහන්සේ එකලාව හැසිරේ’.
සටහන: එණිමුවා: විශේෂ මුව වර්ගයකි. මූලාශ්‍ර:සංයු.නි:(1): දේවතා සංයුත්ත: 1.3.10 එණිජඬඝ සූත්‍රය, පි. 58, ESN: 1:Devatasamyutta: 30.10 Antelope Calves, p. 93.
* එක් සමයක බුදුන් වහන්සේ ගේ පාදය ගල්පතුරකින් තුවාලවී බලවත් ශාරීරික වේදනා ඇතිවිය, උන්වහන්සේ ඒ තියුණු අමිහිරි වේදනාවන් සිහියෙන් හා නුවණින්යුතුව ඉවසුහ. එදින රෑ පෙරයම සතුල්ලපකායික දේවතාවෝ මේ ගාථාවලින් බුදුගුණ ප්‍රකාශ කළහ:
“ශ්‍රමණ භවත් ගෝතම තෙමේ ඒකාන්තයෙන්ම නාගයෙකි... සිංහයෙකි... ආජානිය අශ්වයෙකි... නිසභයෙකි (නායක වෘෂභයෙකි)... ධොරය්හයෙකි( ධුර- බර ,දුක් කරදර ඉසිලීමට සමත්)... දාන්තයෙකි (දමනයවූ)... දැඩිවූ, කටුකවූ, අමිහිරිවූ ශාරීරික සිහිනුවනින් යුතුව, පිඩාවට පත්නොවී ඉවසා දරා සිටි”.
  “ශ්‍රමණ භවත් ගෝතමයන් වහන්සේ  සමාධිය මැනවින් වඩනලදී, සිත සුවිමුක්තය.මානව විමුක්තියට පත්ව ඇත... සියළු කෙලෙස්, බලයන් නොව විරියෙන් ප්‍රහිනය කොට ඇත:
එම අවස්ථාවේ දී වෙනත් දෙවියෙක් මෙසේ පැවසුහ:
“යමෙක් , එබඳු උතුමෙක්, පුරුෂ නාගයකු, පුරුෂ සිංහයෙකු, පුරුෂ අජානියකු, පුරුෂ වසභයකු, පුරුෂ ධොරය්හකු, පුරුෂ දාන්තයකු ලෙස හඳුන්වන් නේ නම් ඒ ඔවුන්ගේ නුනුවණ කම නිසාය. වේද පස දරන, සිය වසක් මුළුල්ලේ තපස් රකිමින් හැසිරෙන බ්‍රාහ්මණයෝ සිටීද, ඔවුන්ගේ සිත් මැනවින් නො මිදුනේය. ලාමක ඔවුන් පරතෙරට (නිවනට) නොයන්නෝය. තණ්හාවෙන් කිඳී සිටින, ව්‍රත හා ශිල වලින් බැඳුන, සිය වසක් මුල්ලේ දුෂ්කර තපස් කම් කරන යම් බමුණෝ සිටීද, ඔවුන්ගේ සිත මැනවින් නොමිදුනේය. ඒ  පහත් ස්භාවය ඇති ඔවුන් ද පරතෙරට නොයන්නෝය. මානය ට ඇල්ම ඇති අයට දමනයක් නැත. සමාධියක් නැති අයට මුණිබව ලැබිය නොහැකිය. ප්‍රමාද සහිතව වනයේ හුදකලාව වෙසන ඔවුන්ට සසර පරතෙරට- නිවනට පැමිණිය නොහැකිය”.
සටහන්: * ඒ අවස්ථාවේදී බුදුන් වහන්සේ මෙසේ වදාළහ:
“මානය දුර ලා , මනාව එකඟවූ සිතක් ඇති, සියලු උපධීන්ගෙන් මිදුන, අප්‍රමාදව, හුදකලාව, වනයේ වෙසන තැනැත්තා , මරණය ජයගෙන, සසර පරතෙරට- නිවනට පැමිණෙන්නේය”.
** බුදුන් වහන්සේ ඝාතනය කිරීම පිණිස දේවදත්ත විසින්, ගිජ්ජ කූටයේදී  පෙරලන ලද මහා ගල් කුලකින් කැඩීගිය ගල් පතුරක් වැදීමෙන් බුදුන් වහන්සේගේ සිරි පතුල තුවාලවිය. විස්තර පිණිස බලන්න:1)  ESN, devatha samyuththa, note 86, p 513,
2), භික්ඛු ඥානමොලී විසින් සම්පාදනය කළ :‘Life of the Buddha’, 13 නි පරිච්චේදය. මූලාශ්‍ර:සංයු.නි: (1): දේවතා සංයුත්තය, සකලික සූත්‍රය,පි.74, ESN:1: devatha samyuththa:38.8 The stone splinter,p. 111.
* අනෝම සූත්‍රයේ දී දෙවියෙක් මෙසේ බුදු ගුණ වර්ණනා කර ඇත: “අනොමනාමං නිපුණත්‍ථදස‍්සිං පඤ‍්ඤාදදං කාමලයෙ අසත‍්තං               තං පස‍්සථ සබ‍්බවිදුං සුමෙධං අරියෙ පථෙ කම‍්මානං මහෙසින‍්ති”
පිරිපුන් යයි නම් ඇති (අනෝම), සියුම් අරුත් දන්නා (නිපුණත්‍ථදස‍්සිං), නුවණදෙන (පඤ‍්ඤාදදං), කාමවස්තුන්ට නොඇලුන (කාමලයෙ අසත‍්තං), සියල්ල දන්නා (සබ‍්බවිදුං) මනා නුවණ ඇති (සුමෙධං), ආරියමාර්ගයේ ගියාවූ ඒ මහා ඉර්සිවරයා (මහෙසින‍්ති) බලන්න!. මූලාශ්‍ර: සංයු,නි: (1):දේවතාසංයුත්ත:1.5.5 අනෝම  සූත්‍රය, පි. 84, ESN:1: devatha samyuththa 45.5.perfect , p. 120.
* ▼ බවාරි බ්‍රාහ්මණට දේවතාවක් බුදුගුණ පැවසීම
“පෙර කිඹුල්වත්පුරයෙන් නික්ම ගිය ලෝකනායක වූ ඔක්කාක රජ පරපුරෙහි, ලොව හෙළි කරන ශාක්‍ය පුත්‍රයෙක් විය... හේ සම්බුද්ධය... ධර්මයන්ගේ පරතෙරට ගියහ, සියලු අභිඥා බල ලැබුහ, සියලු ධර්මයන්හි නුවණැස ඇත, හැම කම්ම ක්‍ෂය කර ඇත...භවවිමුක්තිය ලැබුහ. උන්වහන්සේට පසැස් ඇත...පස් මරු දිනුහ, මහා ප්‍රාඥයය, අප්‍රතිමය, අනාසවවුහ...”.  බලන්න: උපග්‍රන්ථය:3. මූලාශ්‍රය: ඛු.නි.සුත්තනිපාත: පාරායනවග්ග:වස්තුගාථා: පි,326.
17)  බුද්ධ ශ්‍රාවකයෝ බුදුගුණ පැවසීම- Praising The Buddha by the disciples
▲බුදුන් වහන්සේගේ උතුම් ශ්‍රාවක සංඝයා උන්වහන්සේගේ ගුණ වර්ණනා කිරීම විස්තර පිණිස  බලන්න: තේරගාථා, තේරීගාථා, අපදාන.
▼අඤඤාකොණඩඤඤ තෙරුන්
“මම (බුදුන් වහන්සේගේ) ඉතා රසවත් දහම අසා බෙහෙවින් පැහැදුනෙමි, උන්වහන්සේ, සර්වප්‍රකාරයෙන්ම උපාදාන රහිත විරාග ධර්මය දේශනා කරන ලදී”. බලන්න: ඛු.නි: ථෙරගාථා:16.1.1. පි.214.
▲ අංගුලිමාල තෙරුන්
“දෙවිමිනිසුන් පුජිත මේ මහාඉසි මහණ බොහෝ කලක් ඇවෑමෙන් මට වැඩ පිණිස මහාවනයට වැඩියහ. මම ඔබගේ ධර්ම යුක්ත ගාථා අසා පව් හැරදමමි”.
මූලාශ්‍රය: ම.නි: (2) 2.4.6 අංගුලිමාල සූත්‍රය, පි.532.
▼ ආනන්ද තෙරුන්
1)“ ඇවැත්නි, තථාගතවරයෝ අසිරිමත්ය, අසිරිමත් ධර්මයන්ගෙන් සමන්විතය; ... අද්භූත ද වෙති, අද්භූත ධර්මයන්ගෙන් සමන්විතය”. බලන්න:ම.නි: ආචාරියා අද්භූත සූත්‍රය.
2) “තථාගතයන් වහන්සේ චක්ඛුසම්පන්නය; ඥාණ සම්පන්නය; ධර්මසම්පන්නය; ශ්‍රේෂ්ඨය; වක්තෘහ, ප්‍රකාශයෙහි සමර්ථය; අර්ථ මැනවින් පහදාදෙන්නෝය; අමරණියබව ලබාදෙන්නෝය; ධර්මස්වාමියෝය,ඒ  තථාගතයන් වහන්සේය” මූලාශ්‍ර: අංගු.නි:( 6):10 නිපාත:10.4.2.6, දුතිය අධමම සූත්‍රය,පි.494, EAN:10: 172-6 non-Dhamma-2, p.551 .
▼ අභය (රාජකුමාර)  තෙර
“ සුරිය බන්ධු වූ බුදු රජාණන්වහන්සේගේ සුභාෂිතය අසා, දක්‍ෂ දුනුවායෙක් වලග හීයෙන් විදුනාක් මෙන් සියුම් වූ නිරෝධ සත්‍ය අවබෝධ කෙළෙමි”. බලන්න: ඛු.නි: ථෙර ගාථා:1.3.6, පි.48.
▼ උදායි තෙරුන්
     “ මනුෂ්‍යවූ, තමන් විසින් දමනයවූ, සමාහිතවූ, ධ්‍යානයෙන් නිවන්මග වසන, චිත්තඋපසමයෙහි නියැලුනු, සර්වධර්මඥානයෙහි පාරප්‍රාප්තවු යම් බුද්ධනාගයකු මනුෂ්‍යයෝ නමදිත් නම්, ඒ බුදුන්, දෙවියෝද නමදි...සත්‍ය වූ නාගනාම ඇති බුදු තෙම අනුත්තරය.... දියෙහි උපන් හෙළ පියුම යම් සෙයින් වැඩේද, පිවිතුරු සුවඳ ඇතිව, සිත්කලුව, දියේ නො තැවරේ, ...මේලොවේ මොනවට උපන් බුදුරජ, නොමඇලේ... වීතරාගිවූ, වීතදෝසවූ, වීතමෝහවූ ආශ්‍රව නැති නාග තෙමේ සිරුර හැරලමින්, අනාශ්‍රව වූයේ පිරිනිවේ” මූලාශ්‍රය:අංගු.නි: (4) 6 නිපාතය: ධම්මික වග්ග: 6.1.5.1 නාගසූත්‍රය, පි.126.
▼  උත්තිය (උත්තර) තෙරුන්:
"දේවේන්ද්‍රය, එලෙසින් යම් සුභාෂිතයක් වේ නම් ඒ හැම බස, ඒ භාග්‍යවත් අරහත් සම්මා සම්බුදුරජාණන්වහන්සේ ගේ බුද්ධ වචන වේ. අප, ඒ බුද්ධ භාෂිතය තුලින් ගෙන අපගේ දේශනා කරන්නෙමු” සටහන: සක්දෙවිඳු ඇසු පැනයකට, උත්තර තෙරුන් එසේ වදාළහ. මූලාශ්‍ර:අංගු.නි: (5 කාණ්ඩය): 8 නිපාත:උත්තරසූත්‍රය, පි.46, EAN :8: 8.8.Uththara , p 414.
▼ උපවාන තෙරුන්
“ ...ලෝකයේ අරහත්වූ සුගතවූ මුනින්ද්‍රයන් වහන්සේ ට ආබාධ ඇතිසේක... පිදිය යුත්තන් විසින් පුදනලද, සත්කාර කටයුත්තන් විසින් සත්කාර කරනලද, ගරු කටයුත්තන් විසින් ගරු කරන ලද ඒ බුදු රජාණන්වහන්සේට ගෙනයන්නට උණුදිය ලැබීමට කැමැත්තෙමි”
මූලාශ්‍රය:සංයු.නි: (1) බ්‍රාහ්මණසංයුත්ත:7.2.3 දෙවහිත සූත්‍රය, පි.338.
 ▼කඞ්ඛාරේවත තෙරුන්
“යම් කෙනෙක් තමන් වෙත පැමිණෙන අයගේ සැක දුරලා, නුවණ එළිය ලබා දෙන්නේද,  ප්‍රඥාව නමැති ඇස දෙන්නේද, මැදියම් රෑ ඇවිළෙන මහා ගින්නක් බඳු ඒ තථාගතවරුන්ගේ ප්‍රඥා මහිමය බලනු මැනවි!”
බලන්න: ඛු.නි: ථෙරගාථා:1.1.3 පි.38.
▼ කුමාර කාශ්‍යප තෙරුන්
   “ යම් ශාස්තෘ කෙනක් වෙත, මේ බඳු ශ්‍රාවකයෙක් ලොව්තුරු දහම සාක්ෂාත් කරගන්නේද, ඒ බුදුහු අසිරිමත්ය, දහම අසිරිමත්ය, අපගේ ශාස්තෘන් වහන්සේගේ දසබල ආදියෙන් අසිරිමත්ය”.
බලන්න: ඛු.නි: ථෙරගාථා:2.5.1, පි.110.
▼මෝඝරාජ තේරුන්
“...මිනිසුන්ට හිත වැඩ සලසන නරශ්‍රේෂ්ඨවූ ඒ සර්වඥයන් වහන්සේට යම් කෙනෙක් නමස්කාර කරන්නේ නම්, ඔවුන් පැසසිය යුතුද?”
බුදුන් වහන්සේ මෙසේ වදාළහ:
“මොඝරාජය, යම් කෙනෙක් එසේ, මිදුණු ඒ සර්වඥයන් වහන්සේට නමස්කාර කරයිද, එබඳු භික්ෂුන් පැසසිය යුතුය. ඒ භික්ෂුහු ධර්මය දැන,විචිකිච්චාව දුරුකර, රාගාදී බැඳුම් වලින් මිදුන අයවේ”.
මූලාශ්‍රය: සංයු.නි: (1) දේවතාසංයුත්ත:1.1.1. නසන්ති සූත්‍රය.
▼මහා කච්චාන තෙරුන්
1) “...ඒ භාග්‍යවතුන්වහන්සේ සියල්ල දන්නෝය; සියල්ල දකින්නෝය... චක්ඛු සම්පන්නය; ඥාණ සම්පන්නය; ධර්මසම්පන්නය; ශ්‍රේෂ්ඨය (බ්‍රහ්ම සම්පන්නය) ; වක්තෘහ, ප්‍රකාශයෙහි සමර්ථය; අර්ථ මැනවින් පහදාදෙන්නෝය; අමරණියබව ලබාදෙන්නෝය; ධර්ම ස්වාමියෝය...”
“...භගවා ජානං ජානාති,පස‍්සං පස‍්සති, චක‍්ඛුභූතො ඤාණභූතො ධම‍්මභූතො බ්‍රහ‍්මභූතො වත‍්තා පවත‍්තා අත්‍ථස‍්ස නින‍්නෙතා අමතස‍්ස දාතා ධම‍්මස‍්සාමි තථාගතො...”
සටහන:ම.නි: මහාකච්චාන භද්දේකරත්ත සූත්‍රයේ දී ද මෙම ගුණ වර්ණනාව කර ඇත. මූලාශ්‍ර: අංගු.නි:(6 ):10 නිපාත:10.4.2.6, දුතිය අධම්ම සූත්‍රය,පි.494, EAN:10:172-6 non-Dhamma-2, p.551.
2) “...පෙරදිග දනව්වෙහි සැවත් නම් නුවරක් ඇත. එහි, ඒ අරහත් සම්මා සම්බුද්ධවූ භාග්‍යවතුන් වහන්සේ දැන් වැඩවසනසේක. ඒ භාග්‍යවතුන් වහන්සේ වනාහි මේ කාමරාග ... දිට්ඨිරාග බැඳීම් හැම ඉක්මවා වැඩසිටිති”
	“...පුරත්‍ථිමෙසු සාවත්‍ථි නාම නගරං. තත්‍ථ සො භගවා එතරහි විහරති අරහං සම‍්මාසම‍්බුද‍්ධො... භගවා ඉමඤෙචව කාමරාග... ඉමඤ‍්ච දිට‍්ඨිරාග විනිවෙස විනිබන්‍ධ පලිගෙධ පරියුට‍්ඨානජ‍්ඣොසානං සමතික‍්කන‍්තොති”.
මූලාශ්‍ර: අංගු.නි: (1): 2 නිපාත: 2.1.4.6  සූත්‍රය, පි. 166 , EAN: 2: 37.6 Sutta,p.62.
▼  මහා මුගලන් තෙරුන්	
එක්සමයක බ්‍රහ්මදේවරාජයෙක් ඇසු පැනයකට පිළිතුරු ලෙසින් මුගලන් මහා තෙරුන් මෙසේ වදාළහ:
“ත්‍රිවිද්‍යා ඇති ඍදධිවිධ ඥානයට පැමිණි පරසිත දැනීමෙහි දක්ෂවූ, ක්‍ෂය කළ ආසව ඇති රහත්වූ, බුදුන් වහන්සේගේ ශ්‍රාවකයෝ බොහෝය”.
මූලාශ්‍රය: සංයු.නි: (1): බ්‍රහ්මසංයුත්ත:6.1.5 අපරාදිට්ඨිසූත්‍රය, පි. 286.
▼ වංගීස තෙරුන්
1. එක්සමයක බුදුන් වහන්සේ, චම්පා නුවර අසල පිහිටි ගග්ගාරා පොකුණ තෙර , 500ක් සංඝයා, 700ක් පමණ ගිහි උවසුවන් හා දහස්ගණන් දෙවියන් සමග වැඩවසන අවස්ථාවේ, උන්වහන්සේගේ ශරීර වර්ණය හා යසස සෙසු හැම අබිබවා බබලන සේක. ඒ බව දුටු වංගීස තෙරුන් මෙසේ වදාළහ:
“පහව ගිය වලාකුළු ඇති අහසේ සඳද, හිරුද යම්සේ බබලයිද, මහාමුනිවූ බුදුන් වහන්සේ, එලෙස යසසින් සියලු ලෝකයා අබිබවා බබලන සේක”.
මූලාශ්‍රය:සංයු.නි: (1) සගාථවග්ග: වංගීසසංයුත්ත:8.1.11 ගග්ගාරා සූත්‍රය, පි.374.
2.	 “...ත්‍රිවිද්‍යා ඇති, මරු නැසුවා වූ ශ්‍රාවකයෝ, දිනු සංග්‍රාම ඇති නිරුත්තර වූ ‘සත්ථවාහ’ නම් බුදුරාජානන් වහන්සේ පයුරුපාසනය කරති. සියල්ලෝම භාග්‍යවතුන් වහන්සේගේ පුත්තුය... තෘෂ්ණාශල්‍යය නසන සුර්යබන්ධු වූ සර්වඥයන් වහන්සේ වඳීමි”.
බලන්න: සංයු.නි: (1) වංගීසසංයුත්ත:පවාරණ සූත්‍රය,පරොසහස්ස සූත්‍රය.
▼ සේල තෙරුන්
“...මුනින්ද්‍රයාණෙනි, ඔබ වහන්සේ බුද්ධය...ශාස්තෘයහ...මරුන් මැඩුසේක... අනුසයන් සිඳ උතතිණි වූ සේක...ප්‍රජාව තරණය කරවන්නේහය...උපධි සමතික්‍රාන්තකළහ, ආශ්‍රව බිඳුණලදහ, සිංහක් සෙයින් උපාදාන රහිතව සිටි, සියලු භය භෛරව පහකළහ...”    බලන්න:ම.නි:සේලසූත්‍රය.
▼සැරියුත් තෙරුන්
බුදුන් වහන්සේ, අවසාන චාරිකාවේ දී නාලන්දා නුවර , පාවාරික අඹවනයෙහි වැඩ වසන  අවස්ථාවේදී, සැරියුත් මහා තෙරුන්, බුදුන් වහ්සේ වැඳ නමස්කාර කර මෙසේ පවසා ඇත:
	"...වහන්ස, සම්බෝධි (රහත්මග නුවණ) නම්වූ යම් දෙයක් ඇත්ද. එයින් භාග්‍යවතුන් වහන්සේට වඩා අභිඥතරවූ (උත්තරීතර ඥානයෙන් යුක්තවූ) අන් මහණෙක් හෝ බමුණෙක් හෝ ඉකුත් කල්හි නොවිය, මතුත් නොවන්නේය, දැනුදු නැතයයි මම මෙසේ භාග්‍යවතුන් වහන්සේ කෙරහි ප්‍රසන්නවූවෙමි"
මූලාශ්‍රය: දීඝ.නි: මහාපරිනිබ්බාන සූත්‍රය:17 ශාරිපුත්‍ර සිංහනාදය, පි.144.
▼ ඛේමා තෙරණිය
" බාලයෝ නක්ෂත්‍රයට වඳී, වනයෙහි ගිනිදෙවි පුදයි, ඔවුන් යථාභූතය නොදත් නිසා, ඒවා ශුද්ධිය ලෙස සිතති. මම පුරුෂඋත්තමවූ සම්‍යක් සම්බුදුන් වඳිමින්, බුදුන් ගෙ අනුසස් කර, හැම දුකින් මිදුනෙමි"
මූලාශ්‍රය: ඛු.නි:ථෙරිගාථා:6.3  ,පි.404
▼ භද්‍රාකුණ්ඩල කේසි තෙරණිය
"ගිජුකූලු පව්වේ දිවාවිහාරස්තානයෙන් නික්ම, භික්ෂු සංඝයා විසින් පිරිවරණලද, කෙළෙස් රහිත වූ බුදුන් දුටිමූ. බුදුන් හමුයේ දෙදණ බිම පිහිටුවා ඇඳිලි බැඳ වැන්දෙමි. 	'ඒව, භද්‍රාවෙනි යයි බුදුන් වහන්සේ වදාළහ, එය මගේ උපසම්පදාව විය".මූලාශ්‍රය: ඛු.නි:ථෙරිගාථා:5.9 ,පි.398.
▼ වසේටඨි තෙරණිය
" මම පුත්‍ර ශෝකයෙන් පීඩිතව, එනිසාම සිහිනොමැතිව, නග්නව, මුදාහල කෙස් ඇතිව එ එ තැන හැසිරුනෙමි. කසළ ගොඩේද, සොහොනේද, මාවතේද තුන්වසක් සා පිපාසෙන් හැසිරුනුමි. අදාන්තයන් දමනය කරන, කිසිම බියක් නොමැති සුගතවූ සම්බුද්ධයන් වහන්සේ, මියුලු නුවර බලා යන ගමනේදී මට හමුවිය. පියවි සිහි ලැබූ මම බුදුන් වහන්සේ වෙත එළඹ උන්වහන්සේට නමස්කාර කෙළෙමි. එ ගෝතම බුදුන් වහන්සේ මට අනුකම්පාවෙන් දහම දෙසුසේක, එ දහම අසා සසුනේ පැවිදිවූවෙමි, බුද්ධ වචනයෙහි යෙදෙමින් නිවන පදය පසක් කරගතිමි". මූලාශ්‍රය: ඛු.නි:ථෙරිගාථා:6.2 ,පි.402
18) අන්‍යආගමිකයන් බුදුගුණ පැවසීම- Praising The Buddha by the other religious sects
▲බුදුන් වහන්සේ සරණ නොගියද, උන්වහන්සේ වැඩසිටි සමයේ විසු බොහෝ අන්‍යආගමිකයෝ එතුමන්ගේ ගුණ පවසා ඇත. එ සමයේ බ්‍රාහමණ වංශය බලගතුව සිටි නිසා බොහෝ බ්‍රාහ්මණයන් බුදුන් වහන්සේට එරෙහිව කටයුතු කළහ. එහෙත්, ධර්මය අසා අවබෝධ කරගත් බ්‍රාහ්මණයන් බොහොමයක් බුදුන් සරණ ගියහ. බලන්න: උපග්‍රන්ථය:1,3.
▼උපක ආජීවක: බුදුන් වහන්සේ දැක ප්‍රසාදයට පත් උපක ආජීවක මෙසේ පැවසුහ:
“විප‍්පසන‍්නානි ඛො තෙ ආවුසො ඉන්‍ද්‍රියානි පරිසුද‍්ධො ඡවිවණ‍්ණො පරියොදාතො...”
“ඇවැත්නි, ඔබ වහන්සේගේ චක්ෂුආදී ඉන්ද්‍රියෝ විශේෂයෙන්ම ප්‍රසන්නය, සිරුර පැහැය පිරිසිදුය, අතිශයින්ම නිර්මලය”.
සටහන: පසුකලෙක, උපක බුදුන් වහන්සේ දැකීමට පැමිණ පැවිදිබව ලබාගති. මූලාශ්‍ර: වින.පි: මහාවග්ග පාලි1: ඛන්ධක:14 පඤඤචවග්ගිය කථා:4 ඡෙදය, පි.94.
▼  වෙරඥජකවැසි බ්‍රාහ්මණ පිරිස
බුදුන් වහන්සේ දැකීමට ජේතවනයට යෑමට සුදානම්වූ, වෙරඥජකවැසි බ්‍රහ්මණයන් තම පිරිසට බුදුන් වහන්සේ ගෙ ගුණ මෙසේ පවසා ඇත:
"...ඒ භවත් ගොතුවන් ගැන මෙවන් කලණ යසස් උස්ව නැගී ඇත: ඒ භවත්හු මේ කරුනින්ද අරහත්ය, සම්මාසම්බුද්ධය...දෙවියන් සහිත...මෙලොව හා...ප්‍රජාව තමාවිසින්ම දැන, පසක් කොට දන්වති...ආදී කල්‍යාන...මධ්‍ය කල්‍යාන...පරියාසාන කල්‍යාන...දහම දෙසති...කෙවල පරිපුර්ණ පාරිශුද්ධ බ්‍රහ්මචරියාව පවසති. එබඳු රහතුන්ගේ දර්ශනයක් වේ නම් එය මානවය". මූලාශ්‍ර:ම.නි:(1) 1.5.2 වෙරඥජක සූත්‍රය, පි.692
▼ කෝසලදනව්වේ සාලා බමුණු ගම් පිරිස
බුදුන් වහන්සේ වදාළ ධර්මය අසා පැහැදුන මෙ පිරිස මෙසේ පවසා ඇත:
"...භවත්ගෝතමයිනි, ඉතා මැනවි...යම් පරිදි යටිකුරු කළයක් උඩුකුරුකරන ලෙසින්, ආවරණය කළ දෙයක් විවර කරන ලෙසින්, මග මුලාවූ කෙනෙකුට හරිමග පෙන්වාදෙන ලෙසින්...ඇස්ඇති අය රූප දකින ලෙසින්... අඳුරමකා තෙල් පහනක් දල්වන ලෙසින්...භවත් ගොත්මයන් අපට නන් අයුරින් දහම පැවසුහ...අපි භවත් ගොත්මයන් සරණ කොට යම්හ". මූලාශ්‍රය: ම.නි: (1) 1.5.1 සාලෙයියක සූත්‍රය, පි.682.
▼උපාලි ගහපති
පෙරදී නිගණ්ඨනාථ පුත්‍රගේ අනුගාමිකවූ, නාලන්දාවේ ප්‍රස්දිධ ගපතිවූ, උපාලි හට, මහණ ගොයුම් ගෙ මායාවට (ආවර්තිති මායාව) හසුවී බුදුසරණ යෑම ගැන නිගණ්ඨනාථ පුත්‍ර ඔහුට දොස් පවසන විට උපාලි ගහපති මෙසේ පවසා ඇත:
"... ආවර්තිති මායාව භද්‍රය... කල්‍යානය, මගේ ප්‍රිය නෑදෑයෝ එම මායාවෙන් ආවර්තිත වෙන්නේ නම්..හැම ක්ෂත්‍රියෝ... බමුණෝ... වෛශ්‍යයෝ... ශුද්‍රයෝ...එම මායාවෙන් ආවර්තිත වෙන්නේ නම් එය ඔවුන්ට බොහෝ කල් හිත සුවපිණිස වේ... භගවත් අරහත් සම්මා සම්බුද්ධයන් වහන්සේගේ කථා බාලයන්ට නොව පණ්ඩිතයන්ටම සුදුසු, යෝග්‍ය දහමකි".
ඉන්පසු නිගණ්ඨනාථ පුත්‍ර, උපාලි කවරෙකුගේ ශ්‍රාවකද? යයි විමසුවිට උපාලි ගහපති මෙසේ පැවසුහ:
“ධිරවූ-පාණ්ඩිත්‍යයවූ, විගත මෝහවූ, පංචචේතෝඛිල බිඳීනලද, මාරවිජය කල, කෙලෙස් දුකින්, විපාක දුකින් නිදුක්වූ, දෙවියන් හා මිනිසුන් කෙරහි යහපත්වූ සමමෙතැ ඇති,වැඩු ශිලය ඇති, සුන්දර ප්‍රඥා ඇති, රාගාදී විෂම හැරදැමු, විගත රාගමල ඇති, ඒ භාග්‍යවතුන් වහන්සේට මම ශ්‍රාවක වෙමි...”
සටහන: උපාලි සූත්‍රයේ සම්පුර්ණ විස්තර වර්ණනාව දක්වා ඇත. මූලාශ්‍රය:ම.නි: (2) 2.1.6 උපාලි සූත්‍රය, පි.76.
▼ චංකි බ්‍රාහ්මණ
බුදුන් වහන්සේ තම ප්‍රදේශයට පැමිණිබව අසා උන්වහන්සේ බැහැදැකීමට එ බමුණා කැමත්ත පලකලවිට, ඔහුගේ පිරිස, මහණ ගොතමට වඩා ඔහු  උසස් යයි කියා එ ගමන නතර කිරීමට උත්සාහ කල අවස්ථවදී ඔහු මෙසේ පවසා ඇත:
"...මහණ ගොයුම් වූකලි විශිෂ්ඨ රූප ඇත, දර්ශනීයය ප්‍රසාද එළවනු සුළුය, පරම වර්ණ සුන්දරත්වයෙන් සමන්වාගතය, රන්වන්ය, මහාබඹු බඳු සිරුර ඇත... සිල්වත්ය ...ආරිය ශිලය ඇත... කලණබස ඇත, මධුර ස්වරය ඇත, ... එ උතුමා අප දක්නට පැමිනෙන්නට  නුසුදුසු ය... අප එ උතුමන් දකින්නට යාම සුදුසුය...". මූලාශ්‍රය:ම.නි: (2) 2.5.5. චංකි සූත්‍රය, පි.662.
▼ කාපටික බ්‍රාහ්මණ මානවක
බ්‍රාහ්මණ වේදයේ පරතෙරට ගිය, බ්‍රාහ්මණයන්ට වඩා සෙසු අය පහත්ය යන මතය දැඩිව දැරූ මොහු, බුදුන් වහන්සේ විසින් වදාළ ක්‍රමානුකූලව පුහුණුව යහපත් ලෙසින් අවබෝධ කර ශ්‍රද්ධාව පිහිටුවා ගෙන මෙසේ පවසා ඇත:
"...අපි සත්‍ය ආරක්‍ෂා කරගන්නා අන්දම...සත්‍ය අවබෝධ කරගන්නා අන්දම... සත්‍යයට පැමිණීම...භවත් ගෝතමයන් වෙතින් ඇසුවෙමි...භවත් ගෝතමයෝ ඒ ගැන කරුණු ප්‍රකාශ කළහ...ඒවා අපට රුස්සන්නේ වෙයි... පිලිගත හැකිවෙයි... එයින් අපි සතුටු විය...අපි ඇසු යම් යම් කරුණු ගැන භවත් ගෝතමයෝ ප්‍රකාශ කලදේ ට අප කැමතිය, සතුටුය...භවත් ගෝතමයෝ මට ශ්‍රමණයන් කෙරහි...ප්‍රේමය...ප්‍රසාදය... ගෞරවය... ඉපදවුහ..."   බලන්න: උපග්‍රන්ථය:3 .මූලාශ්‍රය:ම.නි: (2) 2.5.5. චංකි සූත්‍රය, පි.662.
▼ සකුලුදායි පරිබ්‍රාජක
බොහෝ ශිෂ්‍යයන් ඇති, ප්‍රසිද්ධ ගුරුවරයෙක් වූ මොහුට බුදුන් වහන්සේ ගැන ප්‍රසාදයක් පැවතිනි. එවක, සිටි අන්‍යආගමික ගුරුවරුන් හට ඔවුන්ගේ සිසුන්ගෙ ගරුසැලකිලි නොමැති බව පැවසු මොහු, බුදුන් වහන්සේගේ ශ්‍රාවක පිරිස, උන්වහන්සේ කෙරෙහි ශ්‍රද්ධාව ඇතිව, ගෞරව භක්තිය ඇතිව හැසිරෙන බව පවසා ඇත:
"...ශ්‍රමණ ගෝතම... ප්‍රසිද්ධය, යසස් ඇත. බොහෝ දෙන විසින් සාධු සම්මතය ... ශ්‍රාවකයන් විසින් ගුරුපුජා ඇත්හ..ඔවුන්  ශ්‍රමණ ගෝතම සත්කාර කොට ගරුකාර කොට වෙසති... යම් කලක  ශ්‍රමණ ගෝතමයන් නොයක් සිය ගණන් පිරිසට දහම දෙසයිද...ශ්‍රාවකයන් ගෙ කිවිසී හඬක් හෝ උගුර පාදන හඬක් හෝ නැත..."
සටහන: ම.නි. චූලසකුලදායි සූත්‍ර දේශනාව අවසානයේ, මෙතෙම බුදුන් වහන්සේ ගැන ශ්‍රද්ධාව උපදවා පැවිදිවීමට කැමත්ත පලකළද, ඔහුගේ සිසුන් මැදහත්ව එයට බාධා කළහ.. මූලාශ්‍රය:ම.නි: (2) 2.3.7 මහා සකුලුදායි සූත්‍රය, පි.348.
▲ සේල බ්‍රාහ්මණයා (පසුව සේල තෙර) බුදුන් වහන්සේ පළමු දැක්මෙන් පැහැදී, උන්වහන්සේගේ ගුණ ලක්ෂණ වර්ණනාකිරීම:
“භාග්‍යවතුන්වහන්ස ඔබ වහන්සේ පිරිපුන් සිරුර ඇතියහ...මහා පුරිස ලක්ෂණ ඇතියහ...පස්පෑදිස්නා නුවණ ඇතියහ...ඔබ වහන්සේ සක්විතිරජවන්නට නිසියහ....”. බලන්න: ම.නි. සේල සූත්‍රය.
19)  මාරයා බුදුගුණ පැවසීම- Praising The Buddha by Mara
▲ බුදුන් වහන්සේ මාර සේනාව පරදවා සම්බෝධිය ලැබීම ගැන දුකට පත් මාරයා දැක ඔහුගේ දියණියන් එ පිලිබදව විමසුවිට ඔහු මෙසේ පවසා ඇත:
“ අරහං සුගතො ලොකෙ න රාගෙන සුවානයො, මාරෙධය්‍යමතිකකනෙතා තසමා සොවාමහං භුසසනති”
සුගතයන් වහන්සේ අර්හත්ය, රාගයෙන් බැඳ ගත නොහැකිය, මාරවිෂය ඉක්මවා ඇත,එමනිසා මම බලවත් සංතාපයෙන් පෙළෙමි.
මූලාශ්‍ර: සංයු:නි:(1 ):මාරසංයුත්ත: 4.3.5.මාරධිතු සූත්‍රය, පි .252, ESN: Marasamyutta: 25.5 Mara’s Daughters, p. 298.
20) රජවරු බුදුගුණ වැනිම- Praising The Buddha by Kings
▲රජවරු බුදුගුණ වැනිම- Praising The Buddha by the Kings
බුදුන් වහන්සේ වැඩසිටි සමයේ වාසය කළ මහා රජවරුන්: රජගහනුවර සේනිය බිම්බිසාර, ඔහුගේ පුත් අජාසත් රජ, මගධයේ පසේනදී කෝසල රජ ආදී රජවරුන් හා ඔවුන්ගේ බිසවුන් බුදුගුණ වර්ණනා කර ඇතිබව සූත්‍ර දේශනාවල පෙන්වා ඇත. කප්පින රජ, පුක්කුසාති රාජ, බුදුගුණ අසා පැහැදී පැවිදිබවට පත්වුහ. බලන්න: උපග්‍රන්ථය:1,3.
▼පසේනදී කෝසල රජතුමා
බුදුන් වහන්සේට ගෞරව සම්මාන පුදකිරීමට, මෛත්‍රිය සම්ප්‍රයුක්ත උපහාර දැක්විමට හේතු කරුණු 10ක් පසේනදී කෝසල රජතුමා පෙන්වා ඇත: 1) බුදුන් වහන්සේගේ: ප්‍රතිපදාව බොහෝ දෙනාගේ හිත සුව පිණිස කටයුතු කිරීමය-ඔවුන් කල්‍යාණ ධර්මය-කුශල ධර්මය වූ අරිය මාර්ගයේ පිහිටුවති 2) උන්වහන්සේ සිල්වත්ය;පරිණත හැසිරීමෙන් යුක්තය. 3) උන්වහන්සේ, දීර්ඝ කාලයක්ම, ආරණ්‍ය සේනාසනවල ඝන කැලෑ වාසස්ථාන වල වැඩ සිටිති. 4) උන්වහන්සේ, තමන්ට ලැබෙන ඕනෑම සිව්පසයකින් සතුටුවෙති.5) උන්වහන්සේ, තෑගි ලැබීමට, ආගන්තුක සත්කාරයට, පුද පුජා ලැබීමට, උත්තමාචාරය ලැබීමට සුදුසුය, ලෝකයට අනුත්තර පින් කෙතකි.  6) උන්වහන්සේ, සිතැති පරිදි, තපස් ජිවිතයට අදාළවන, කෙළෙස් ප්‍රහිණය කිරීමට මගපෙන්වන, සිත්සන්තානය වීවෘත කිරීමට හේතුභුතවන කථා දේශනා කරති.  7) උන්වහන්සේ, පහසුවෙන්ම සිව් ජාන සම්පත් ලබති 8) උන්වහන්සේ, අප්‍රමාණවූ පෙර ජාති සිහිකරති. 9) උන්වහන්සේ, චුත උත්පති නුවණින්, සත්වයන්ගේ මරණය හා යළි උපත දකිති. 10) උන්වහන්සේ, සියලු ආසව ක්‍ෂය කර, මේ ජීවිතයේදීම සුවයෙන් සැපයෙන් වැඩ සිටිති. මූලාශ්‍ර: අංගු.නි:(6 ):10 නිපාත: මහා වග්ග, 10.1.3.10. ද්විතීය කොසල සූත්‍රය,පි. 144, EAN:10: 30.10  Kosala-2, p. 507.
21) යක්ෂයෝ බුදුගුණ වැනිම -Praising The Buddha by the Yakkas
▲ පුන්නබුසු හා ඔහුගේ යක්මෑණියෝ
එක්සමයක බුදුන් වහන්සේ නිවන පිළිබඳව සංඝයාට වදාළ දේශනය අසා පුන්නබුසු හා ඔහුගේ යක්මෑණියන් බුදුගුණ වර්ණනා කර ඇත.
“ මැණියෙනි, සදහම නොදත් නිසා දුකසේ හැසීරෙමු, ප්‍රභාකරවූ පසැස් ඇති පසුලු අත්බව දරණ මේ බුදුරජාණන්වහන්සේ අතිශයින් මුළාවූ දෙවිමිනිසුන්ට දහම් දෙසන සේක”
මූලාශ්‍ර: සංයු.නි: (1): සගාථවග්ග: යක්ඛසංයුත්ත: 10.1.7 පුනබ්බසු සූත්‍රය, පි.398.
▼සතාගිර යක්ෂ ඔහුගේ මිතුරු හේමවත යක්ෂයාට පුර පසලොස්වක දින බුදුන් වහන්සේ බැහැදැකීමට ඇරයුම් කර, මිතුරා තුල ශ්‍රද්ධාව අතිකරලීමට මෙසේ බුදුගුණ පවසා ඇත:
“...සියලු සතුන් කෙරහි සමසිත් ඇති බුදුන් වහන්සේගේ සිතද යහපත් ලෙසින් සමාහිතය...නුවණින් පිරිසිඳ දැන අර්ථයම පවසති...බුදුරජට සියලු දහම්හි නුවණැස ඇත්තේය...”
සටහන: එම යක්ෂ මිතුරන් දෙදන බුදුන් වහන්සේ දැක දහම් අසා අපමණ සතුටට පත්ව මෙසේ පැවසුහ:
“ඍද්මත්...යසස්වූ දහසක් යක්ෂයෝ හැම ඔබ සරණ කොටයති, ඔබ වහන්සේ අපගේ නිරුත්තර ශාස්තෘය..අපි සම්බුදුන් නමදීමින් ධර්මය වණමින් ගමින් ගමට යමු”. මූලාශ්‍රය:ඛු.නි:සු.නි:උරගවග්ග:1-9 හේමවත සූත්‍රය, පි.69.
▼ අලාවක යක්ෂයා බුදුගුණ වැනිම
පළමුව බුදුන් වහන්සේට එරෙහිව බස් කථාකළ මොහු පසුව බුද්ධ දේශනාව අසා සතුටට පත්ව මෙසේ පවසා ඇත:
“ඒකාන්තයෙන්ම බුදුන් වහන්සේ මගේ යහපත් පිණිස අළව්පුරයට වැඩියහ... මහත් ඵල ඇති පින්කෙත මම දැනගතිමි, මම බුදුන් නමදිමින්, ධර්මයේ සුධර්මත්‍ව්ය කියමින් ගමින් ගමට නුවරින් නුවරට හැසිරෙමි”.
මූලාශ්‍රය:ඛු.නි:සු.නි:උරගවග්ග:1-10 ආළවක සූත්‍රය, පි.74.
22)  බුදුන් වහන්සේට අපවාද කිරීම- Accusations to The Buddha
▲  සංජය පරිබ්‍රාජක වෙතින් ඉවත්ව උපතිස්ස හා කෝලිත පරිබ්‍රාජකයන්, බුදුන් වහන්සේ වෙත සැරියුත්, මුගලන් ලෙසින් පැවිදිබවට පත්වීම ගැන මිනිසුන් බුදුන් වහන්සේට අපවාද කලෝය:
“ මහා ශ්‍රමණ තෙමේ සංජය අතවැසි සියල්ලන් තමන් වෙත පමුණුවා ගෙන රජගහ නුවරට ආයේය; දැන් කවරකු ගෙනයන්නේද?”
 “ ...ශ්‍රමණ ගෙෳතම තෙමේ දරුවන් නැතිකිරීම පිණිස පිළිපන්නේය, වැන්දඹුබව පිණිස පිළිපන්නේය. දැන් ඔහු ජටිලයෝ දහසක් පැවිදිකරණලදී. සංජය පරිබ්‍රාජකයාගේ අතවැසි 250 ක් ද පැවිදිකරනලදී. ඉතා ප්‍රසිද්ධවූ මේ මගද දනව්වැසි කුලපුත්‍රයෝ ද ශ්‍රමණ ගෙෳතම වෙත බ්‍රහ්මචරියාවේ හැසිරෙති...”
සටහන: එම අපවාද ගැන සංඝයා, බුදුන් වහන්සේට දැන්වූ විට උන්වහන්සේ වදාළේ එවැනි කතා වැඩිකලක් නොපවතින බවය. එසේ මිනිසුන් කතා කරනවිට මෙලෙසින් පවසන ලෙස බුදුන් වහන්සේ අනුසසනය කළහ:
“මහා වීරිය ඇති තථාගතවරයෝ ඒකාන්තයෙන්ම හික්මවිය හැකි ජනයා සගමොක් සැපයට පමුණුවති. එසේ ධර්මයෙන් පමුණුවන කල්හි තතු දන්න අයගේ කවර දොස් පළ කිරීමක් වේද?”
සතියක් ඇවැමෙන් ඒ කතාබහ අතුරුදහන් විය. මූලාශ්‍රය:වින.පි: මහාවග්ග පාලි 1: 84. සාරිපුත්‍ර මොග්ගල්ලාන පබ්බජා කතා, පි.168.
▼බුදුන් වහන්සේ වෙතින් ධර්මය අසා පැහැදුන උපාලි ගහපති (පෙර නිගන්ඨනාථ පුත්‍රගේ ශ්‍රාවකයකි) බුදුන් සරණ ගිය බව ඇසු නිගන්ඨනාථ පුත්‍ර පවසා ඇත්තේ බුදුන් වහන්සේ මායා කාරයෙක් බවත්, මායාවෙන්, අන්‍ය ආගමික පිරිස වශී කරගන්නා බවය. බලන්න: ම.නි: උපාලි සූත්‍රය.
සටහන: බුදුන් වහන්සේ විසාලානුවර වැඩවාසය කරන සමයේ භද්දිය ලිච්චවී ද, අන්‍ය ආගමිකයන් බුදුන් වහන්සේ ‘මායාකාරයෙක්ය’ යයි කියන බව, උන්වහන්සේට දන්වා ඇත. බලන්න: අංගු.නි: (2): 4 නිපාත: 4.4.5.3 භද්දිය සූත්‍රය, පි.392.
▼ බුදුන් වහන්සේ, කෝලිය දනව්වේ වැඩ වාසය කරන සමයේ, පාටලිය ගාමිණී නම් ග්‍රාමනායකයා, බුදුන් වහන්සේ බැහැදැක මෙසේ පවසාඇත:
“වහන්ස, මහණ ගොයුම් (ගෝතම) ‘මායා දනිති, ඔහු මායාකාරයෙකි’යි මෙය මා විසින් අසන ලදී...”
බුදුන් වහන්සේ මෙසේ වදාළහ:
“ගාමිණි, මම මායාවත් මායාවේ විපාකයත් දනිමි. මායාකාරයා, යම්සේ කටයුතුකර සැප නැති, දුක ඇති නිරයට පැමිණේ නම් එයද දනිමි”
සටහන: බුදුන් වහන්සේ මායාව පිලිබඳ අවබෝධ කර ඇත, එහෙත්, මායා කාරයෙක් නොවේ. ඒ පිළිබඳව පෙන්වා දුන් උපමාව. කෝලිය රජුගේ ලම්භචූලක සෙබළුන් (භටයන්) සිටිති. පාටලිය ගාමිණී, ඔවුන් දුස්සීල බව දනී. ඔවුන්ගේ පාපී ස්වභාවය දැනගත් පමණින්, ඔහු දුස්‌සීල කෙනෙක් නොවේ. මූලාශ්‍රය:සංයු.නි:සළායතනවග්ග:ගාමිණී සංයුත්ත:8.1.13 පාටලිය සූත්‍රය, පි.611
▼ බුදුන් වහන්සේ, වෙරඤජ නුවර අසබඩ නලේරු නම් කොසඹ ගස මුල වැඩ සිටින සමයේ, වෙරඤජ බ්‍රාහ්මණයා, උන්වහන්සේ , වැඩිහිටියන්ට ගරු නොකරන බව ආදී කරුණු 8 කින් උන්වහන්සේට අපවාද කරනලදී. ඒ පිලිබඳ මෙහි විස්තරාත්මකව පෙන්වා ඇත.
සටහන: මේ සූත්‍රය අවසානයේදී,  වෙරඤජ බ්‍රාහ්මණයා, බුදුන් සරණ ගිය උපාසකයෙක් විය. බලන්න: උපග්‍රන්ථය: ගිහි ශ්‍රාවකයෝ. මූලාශ්‍රය: අංගු.නි: (5): 8 නිපාත:මහාවග්ග: 8.1.2.1 වෙරඤජ සූත්‍රය, පි.62.
 23) ශ්‍රාවක සංඝයාට ඇතිවිස්වාසය- Faith of the Disciples
▲ එක්සමයක බුදුන් වහන්සේ කුසිනාරා ප්‍රදේශයේ වාසය කරන අවස්ථාවක සංඝයා ගෙන්, ඔවුන් බුදුන් වහන්සේ ගැන කෙසේ සිතන්නේද? යයි විමසුහ. සංඝයා මෙසේ පිළිතුරු වදාළහ:
“ භාග්‍යවතුන් වහන්සේ... චීවර...පිණ්ඩපාත... සේනාසන හේතුවෙන් හෝ. එ එ භවයන්හි සුව විඳීම යන හේතුවෙන් හෝ දහම් දෙසති යයි අපට සිත් නොවේ... භාග්‍යවතුන් වහන්සේ, අනුකම්පා ඇත, හිතේෂිහ, අනුකම්පා පිණිස දහම් දෙසන සේක යයි අපට සිත්වේ...
මූලාශ්‍රය: ම.නි: (3) 3.1.3 කින්තිසූත්‍රය, පි.60.
▼ එක් අවස්ථාවක මිගාරමාතා ප්‍රසාදයේ, 500ක් පමණ භික්ෂු සංඝයා සමග වස් පාවරණ යෙහි වැඩ සිටියහ. එහිදී, බුදුන් වහනේ, සංඝයා අමතා, උන්වහන්සේගේ කායික හෝ වාචික ක්‍රියා කිසිදෙයකට සංඝයා අගෞරව කරන්නේද ? යයි විමසුහ.
*ඒ අවස්ථාවේදී, සැරියුත් තෙරුන් බුදුන් වහන්සේට වැඳ නමස්කාර කොට මෙසේ පැවසුහ:
“...භාග්‍යවතුන් වහන්සේගේ කායිකවූ හෝ වාචිකකවූ හෝ කිසිවකට අපි නොම ගරහමු. භාග්‍යවතුන් වහන්සේ වනාහි කාශ්‍යප බුදුන්ගෙන් පසු නූපන් මග උපදවන සේක.නො හටගත් මග දනවන සේක. නො දෙසු මග දෙසන සේක. මාර්ගය දන්නා සේක. මාර්ගය දත් සේක... බුදුන් වහන්සේට පසුව, මාර්ගය අනුව ගිය (මාර්ග ඥානයෙන් සමන්විත)  ශ්‍රාවකයෝ දැන් වෙසෙත්”.
* එ අවස්ථාවේදී, වංගීස තෙරුන් මෙසේ පැවසුහ:
" සංයෝජන නම්වූ ද බන්ධන නම්වුද කෙලෙස් සිඳලූ දුක් රහිතවූ ක්‍ෂය කළ පුනර්භව ඇති ඍෂිවූ පන්සියක් භික්ෂුහු අද පුණ්පොහෝ දින විශුද්ධි පවාරණය පිණිස එක් රැස්වුහ. සක්විති රජ තෙමේ ඇමති සමුහයා විසින් පිරිවරන ලදුව සතර සයරු හිම් කොට ඇති මෙ පොළොව හාත්පස යම්සේ පිලිවෙලින් පරිගමානය කෙරේද... එලෙස ත්‍රිවිද්‍යා ඇති, මරු නැසූවාවූ, ශ්‍රාවකයෝ දිනු සංග්‍රාම ඇති, නිරුත්තර්වූ, සත්ථවාහ නම් බුදුන් වහන්සේ පයුරුපාසනය කෙරෙති. සියල්ලෝම භාග්‍යවතුන් වහන්සේගේ පුත්තුය. මෙහි හිස් පුඟුලෙක් නැත. තන්හාශල්‍ය නසන, සුරියබන්ධවූ සර්වඥයන් වහන්සේ වඳිමි"
මූලාශ්‍රය: සංයු.නි: (1) වංගීසසංයුත්ත:8.1.7 පවාරණ සූත්‍රය,පි.366.
24) බුදුන් වදාළ ධර්මය-The teachings of The Buddha
▲බුදුන් වහන්සේ, තමන් වහන්සේ විසින්ම අවබෝධ කරගත් සත්‍ය, බුද්ධ ධර්මයය: චතුරාර්ය සත්‍ය, පටිච්චසමුප්පාදය, බෝධිපාක්‍ය ධර්මතා ආදීයය, දුකින් මිදීම පිණිස, විමුක්තිය පිණිසය.බුදුන් වහන්සේ වෙතින් ධර්මය ඉගෙන ඒ පිළිබඳව ශ්‍රාවකයන් දේශනා කළ ඉගැන්වීම් ද බුද්ධ ධර්මයමය. ධර්මය දැකීම බුදුන් වහන්සේ දැකීම බව මෙහිදී පෙන්වා ඇත:
“වක්කලී, ...යමෙක් ධර්මය දකීනම් හේ මා දකියි, යමෙක් මා දකීන්නේ නම් හේ ධර්මය දකියි...”
“...යො ඛො වක‍්කලි ධම‍්මං පස‍්සති සො මං පස‍්සති,                           යො මං පස‍්සති සො ධම‍්මං පස‍්සති...”
සටහන: මේ දේශනාව වදාළේ වක්කලී තෙරුන්ටය. මූලාශ්‍රය: සංයු.නි: (3): ඛන්ධසංයුත්ත:ථෙරවග්ග: 1.2.4.5 වක්කලී සූත්‍රය, පි.234.
▼ අග්‍ර ධර්මය අරහත්වය යයි බුදුන් වහන්සේ වදාළහ. අග්‍ර ධර්මය පිණිස කරුණු 6 ක් සපුරා ගත යුතුය: ශ්‍රද්ධාව, හිරි හා ඔත්තප්ප, වීරිය, ප්‍රඥාව, තම ජීවිතය හා කය පිලිබඳ අපේක්ෂා නැතිබව.
මූලාශ්‍ර: අංගු.නි: (4 ): 6  නිපාත: 6.2 3.9 අග්ග ධම්ම සූත්‍රය, පි. 258, EAN:6: 83.9 The Foremost state, p. 361.
▼   බුදුන් වහන්සේ වදාළ ධර්මවිනය සත්‍යයය:
“ අයං ඛො පන භික‍්ඛවෙ මයා ධම‍්මො දෙසිතො අනිග‍්ගහිතො අසඬකිලිට‍්ඨො අනුපවජ‍්ජො අප‍්පතිකුට‍්ඨො සමණෙහි බ්‍රාහ‍්මණෙහි  විඤ‍්ඤුහි”. (මා විසින්  (බුදුන් වහන්සේ විසින්) උගන්වා වදාළ ධර්මය: වැරදිය යි (අසත්‍යයයි) ඔප්පු කල නොහැකිය, නොකිළිටිය (කෙළෙස් රහිතය), කෙනෙකුට නින්දා කිරීමට (ගැරහීමට) නොහැකිය, නුවණැති ශ්‍රමණබ්‍රහ්මණයන් විසින් විවේචන නොකළ (සංසෝධනය නොකල ) ධර්මයකි.
මූලාශ්‍ර: අංගු.නි: ( 1): 3 නිපාත: මහාවග්ග: 3.2.2.1 සූත්‍රය, පි. 348, EAN:3: The Great Chapter, 61.1 Sectarian, p. 104.
▼ බුදුන් වහන්සේ වදාළ ධර්මයේ ඇත්තේ එක් රසයකි, එනම් විමුක්ති රසය යි බුසුන් වහන්සේ පෙන්වා ඇත. මාර්ග ඵල සාක්ෂාත් කරගැනීම නිසා ආරියෝ ලබන විමුක්ති රසය අග්‍රතම රසයවේ. මාර්ගය  සාක්ෂාත් වීම නිසා ලබන අර්ථරසය හා ඵල සාක්ෂාත් වීම නිසා ලබන ධම්ම රසය, මගින් විමුක්ති රසය ඇතිවේ. මූලාශ්‍රය: අංගු.නි: (1) 1 නිපාත: එකධම්ම පාළිය: 1.16.4.15 සූත්‍රය, පි. 114.
25) බුදුන් වහන්සේගේ වාදය- What The Buddha declared
▲ බුදුන් වහන්සේගේ වාදය නම් උන්වහන්සේගේ ඉගැන්විම්ය. උපතිස්ස පරිබ්‍රාජක (සැරියුත් තෙරුන් මහණ වීමට පෙර ගිහිනම), අස්සජි තෙරුන් (පස්වග මහණ) දැක පැහැද, එතුමන්ගේ ගුරුවරයා ගේ වාදය කුමක්ද? යයි විමසු අවස්ථාවේ, ඒ තෙරුන් මෙසේ වදාළහ:
“යෙ ධම‍්මා හෙතුප‍්පභවා තෙසං හෙතුං තථාගතො ආහ,                තෙසඤ‍්ච යො නිරොධො එවංවාදී මහාසමණො’ති”
“හේතුවෙන් උපදින යම් ධර්මයක් වෙත්ද, ඒ හේතුව තථාගත තෙමේ වදාළහ. ඒ වායේ යම් නිරෝධයක් වේද, එයද වදාළේය. මහා ශ්‍රමණතෙමේ මෙබඳු වාද ඇත්තේය”.
මූලාශ්‍ර:වින.පි: මහාවග්ග පාලි1: 84 සාරිපුත්ත මොග්ගල්ලාන පබ්බජා. පි.161.
▼එක් අවස්ථාවක බ්‍රාහ්මණයෙක්, බුදුන් වහන්සේ කෙබඳු වාදයක් ඇත්තේද? කුමක් කියා පාන්නේද? යයි විමසිය:
 “ කිංවාදී  භවං ගොතමො කිමක‍්ඛායීති?”
“ගෝතමයන් වහන්සේ කෙබඳු වාද ඇතිසේක්ද? කුමක් වදාරන්නේද?” (What does Master Gotama assert, what does he declare?).
බුදුන් වහන්සේ මෙසේ පිළිතුරු වදාළහ:		
“කිරියාවාදී වාහං බ්‍රාහ‍්මණ අකිරියාවාදී වාති”
“බ්‍රාහ්මණය, මම ක්‍රියාවාදීත් වෙමි, අක්‍රියාවාදීත් වෙමි” (Brahmin, I assert a doctrine of deeds and a doctrine of non-doing)
 සටහන: කයෙන්, වචනයෙන් හා සිතින් කරණ දුසිරිත් ක්‍රියා, හා විවිධවූ ලාමක අකුසල් නොකරණ ලෙසින් ප්‍රකාශ කරන නිසා බුදුන් වහන්සේ අක්‍රියවාදීය. කයෙන්, වචනයෙන් හා සිතින් කරණ සුසිරිත් ක්‍රියා හා විවිධ කුසල ධර්ම කරන්න යයි ප්‍රකාශ කරන නිසා බුදුන් වහන්සේ ක්‍රියාවාදීය.
මූලාශ්‍ර: අංගු.නි: (1 ) 2 නිපාත: 2.1.4.3 සූත්‍රය, පි.160, EAN:2: 34.3 sutta, p. 61.
▼දණ්ඩපානි ශාකයන් බුදුන් වහන්සේගේ වාදය පිලිබඳ විමසීමක් කල අවස්ථවේදී බුදුන් වහන්සේ මෙසේ වදාළහ:
“යථාවාදී ඛො ආවුසො සදෙවකෙ ලොකෙ...පජාය සදෙවමනුස‍්සාය න කෙනචි ලොකෙ විග‍්ගය‍්හ තිට‍්ඨති, යථා ච පන කාමෙහි වීසංයුත‍්තං විහරන‍්තං තං බ්‍රාහ‍්මණං අකථඬකථිං ඡින‍්නකුක‍්කුච‍්චං භවාහවෙ වීතතණ‍්හං සඤ‍්ඤා නානුසෙන‍්ති. එවංවාදී ඛො අහං ආවූසො එවමක‍්ඛායී’ති”
     “යම් බඳු දිට්ඨියක් ඇත්තෙක් ලෝකයා හා කළහ නොකර සිටීද, යම් කරුණින් කාමයෙන් වෙන්ව වාසය කරන, සැකය සහිත, කුකුස් රහිත, සියලුම භවපිලිබඳ පහවූ තණ්හාව ඇති, ඒ ක්ෂීණාසව බ්‍රාහමණයා වෙත කෙළෙස් සංඥාවෝ ලැග නොසිටිත්ද, මිත්‍රය, මම එබඳු වාද ඇත්තෙක්මි, එසේ ප්‍රකාශ කරන්නෙක් වෙමි”
සටහන: අටුවාවට අනුව දණ්ඩපානි ශාකයන්, දේවදත්ත භික්ෂුවගේ අනුගාමිකයෙකි. බලන්න: EMN:note:226:p.1085. මූලාශ්‍ර: ම.නි: (1 ):1.2.8 මධුපිණ්ඩික සූත්‍රය, පි.291,EMN:18: The Honeyball, p.196.
▼ එක්සමයක උත්තිය පරිබ්‍රාජික ගුරු ගෝතම කුමක් ප්‍රකාශ කර තිබේද? යයි විමසුවිට බුදුන් වහන්සේ මෙසේ වදාළහ:
  “අභිඤ‍්ඤා ඛො අහං උත‍්තිය සාවකානං ධම‍්මං දෙසෙමි සත‍්තානං විසුද‍්ධියා සොකපරිද‍්දවානං සමතික‍්කමාය දුක‍්ඛදොමනස‍්සානං අත්‍ථඬගමාය ඤායස‍්ස අධිගමාය නිබ‍්බානස‍්ස සච‍්ඡිකිරියායාති”
    “ උත්තිය, මම විශිෂ්ඨ ඥානයෙන් දැන, සත්වයන්ගේ විශුද්ධිය පිණිස, සෝක විලාප මැඩපවත්වා ගැනීම පිණිස, දුක්වේදනා හා දොම්නස අහවරකරගැනීම පිණිස, මාර්ගය ලැබීම පිණිස, නිවන සාක්ෂාත් කරගැනීම පිණිස, ශ්‍රාවකයනට ධර්මය දේශනා කරමි”.
මූලාශ්‍ර: අංගු.නි: (6):10 නිපාත, 10.2.5.5. උත්තිය සූත්‍රය,පි.374,EAN:10: 95.5 Uttiya, p.536.
▼ බුදුන් වහන්සේ මෙසේ වදාළහ:
  “මගේ ඉගැන්වීමේ අරමුණ වන්නේ, ඒ ඉගැන්වීම් පුරුදු පුහුණු කරන අය, දුක සහමුලින්ම විනාශකර දැමීමය”.. මූලාශ්‍රය: දීඝ.නි: පාඨික සූත්‍රය.
25 බුදුන් වහන්සේ පිලිබඳ අන්‍යආගමිකයන් ගේ මත-Views of Other sectarians about The Buddha
▲සමහර අන්‍ය ආගමිකයන් බුදුන් වහන්සේ මෙබඳු මත දැරුහ:
1) ශ්‍රමණ ගෝතම, හැම තපස්බවක්, හැම උග්‍ර තවුස්දමක් ගරහනේනේය. 2) ශ්‍රමණ ගෝතම, සෑමදෙයක්ම අහෝසිකරන්නෙකි (වෙනයිකො -abolitionist), ඔහු නිශ්චිත ප්‍රකාස කිරීමෙන් වැලකිසිටින්නෙකි.
ඒ පිළිබඳව බුදුන් වහන්සේ මෙසේ දක්වා ඇත: 1.සෑම උග්‍ර තපස් ව්‍රතයක්ම පුහුණු කලයුතුය යයි මම නො පවසමි. 2.සෑම උග්‍ර තපස් ව්‍රතයක්ම පුහුණු නො කලයුතුය යයි මම නො පවසමි. 3. සෑම ව්‍රත චාරිත්‍රයක්ම  (observance) කළයුතු යයි මම නො පවසමි. 4. සෑම ව්‍රත චාරිත්‍රයක්ම නොකළයුතු යයි මම නො පවසමි. 5.කෙනෙක් සෑමආකාරයකම ප්‍රධන් වීරිය කළයුතු යයි මම නො පවසමි. 6. කෙනෙක් ඕනෑම ආකාරයකම ප්‍රධන් වීරිය නොකළයුතු යයි මම නො පවසමි. 7. කෙනෙක් සෑම ආකාරයකම අත්හැරීම (relinquishment) කළයුතු යයි මම නො පවසමි.8. කෙනෙක් සෑම ආකාරයකම අත්හැරීම නො කළයුතු යයි මම නො පවසමි.9.කෙනෙක් සෑම ආකාරයකම විමුත්තිය ලබාගත යුතුය යයි මම නො පවසමි. 10. කෙනෙක් සෑම ආකාරයකම විමුත්තිය ලබානොගතයුතුය යයි මම නො පවසමි.
සටහන්: * කෙනෙක් යම්කිසි  උග්‍ර තපසක් කරනවිට...ව්‍රත චාරිත්‍රයක යෙදීසිටිනවිට... ප්‍රධාන විරියකරනවිට... කිසියම් අත්හැරීමක් කරනවිට... යම්කිසි විමුත්තියක් ලද විට  ඔහුගේ අකුසල ගුණ වැඩිවේනම්, කුසල ගුණ පිරිහේනම්, ඒ දේ  පුහුණු නොකලයුතුය. බුදුහිමි වදාළහ. ** ඉහත කරුණු වල යෙදෙනවිට ඔහුගේ කුසල ගුණ වැඩිවේනම්, අකුසල ගුණ පිරිහේනම්, ඒ දේ  පුහුණු කලයුතුවේ. ** මේ සූත්‍රය, බුදුන් වහන්සේගේ ගිහි ශ්‍රාවකයකු වූ වජ්ජියමාහිත ගහපතිහට දේශනා කර ඇත.
මූලාශ්‍ර: අංගු.නි: (6 ):10 නිපාත:10.2.5.4. වජ්ජියමාහිත සූත්‍රය,පි.368, EAN:10: V: 94-4 Vajjiyamāhita, p.535.
 26) බුද්ධ ශ්‍රාවකයෝ-පැවිදි හා ගිහි- Disciples of The Buddha: Sangha & Lay people
▲ බුදුන් වහන්සේ වැඩසිටි සමයේ උන්වහන්සේගේ අනුගමනය කල, පැවිදි පිරිස:සංඝයා (භික්ෂු, භික්ෂුණි, මහණ හා මෙහෙණියන්), ගිහි පිරිස; උපාසක හා උපාසිකා, සිව් පිරිස ලෙසින් ත්‍රිපිටකයේ සඳහන්ව ඇත. විස්තර පිණිස බලන්න: උපග්‍රන්ථ:1,2,3.
▼මෙහිදී බුදුන් වහන්සේ, තමන්වහන්සේගේ අග සව්දෙනම: සැරියුත් හා මුගලන් තෙරුන් බව දක්වා ඇත. බලන්න: අග්‍ර ශ්‍රාවකයෝ. මූලාශ්‍රය:සංයු.නි: (2) : නිදානවග්ග:අන්මතග්ග සංයුත්ත: දුග්ගතවග්ග: 3.2.10 වෙපුල්ල පබ්බත සූත්‍රය, පි.314.
▼බුදුන් වහන්සේ වැඩසිටි සමයේදී, උන්වහන්සේට 1250 ක් වූ රහත් ශ්‍රාවක පිරිසක් (assemblies of disciples) සිටිබව මේ සූත්‍රයේ පෙන්වා ඇත.  මූලාශ්‍ර: දීඝ.නි: ( 2 ): 1: මහාපදාන සූත්‍රය,ඡෙද:11 හා13, පි. 18, EDN: 14 Mahâpadāna Sutta: The Great Discourse on the Lineage, p. 151.
▼ බුදුන් වහන්සේ තමන්ගේ සිව් පිරිස, ධර්මයේ ව්‍යක්ත, විනිත, විශාරද බහුශ්‍රැත, ධර්මධර වෙනතක්, ධම්මානුධම්ම ප්‍රතිපන්න...සම්‍යක් ප්‍රතිපන්න... අනුධර්මචාරී වෙනතෙක්, ස්ව ආචාර්යවාදය (බුදුන්ගේ දහම) ඉගෙන...දේශනා කරනතෙක්... දහම යහපත්ලෙසින් විභාගකර දක්වනතෙක්, දහම යහපත් ලෙසින් නියානිකව දේශනා කරන තෙක් තමන් වහන්සේ පිරිනිවන් නොපාන බව මරයහට පවසා ඇත. මූලාශ්‍ර: දීඝ.නි: මහාපරිනිබ්බාන සූත්‍රය:73 මාර අයාචනය, පි.192.
28) බුදුන් වහන්සේ ගේ විහරණ- Abiding s of The Buddha
▲බුදුන් වහන්සේ ගේ විහරණ- Abiding s of The Buddha
සංයු.නි. විහාරවග්ගයේ බුදුන්වහන්සේ හුදකලා විවේක සුවයෙන් ධර්මය ආවර්ජනය කරමින් වාසය කළබව දැක්වේ:
“ මහණෙනි, මම බුද්ධත්වයෙන් පසු පළමු විහරණයක යේදී සිටියේ නම් ඉන් කොටසක් පමණක් පරික්ෂා කරමින් වාසය කෙළෙමි...”
සටහන්: * අටුවාවට අනුව බුදුන්වහන්සේ බුද්ධත්වය ලබා, සමාධි සුවයෙන් වැඩසිටි සති 7 තුළදී පංචඋපාදානස්කන්ධය, සළායතන, ධාතු, චතුසත්‍ය ආදී ධර්මතා පරික්ෂා කරමින් වැඩවිසුහ. * මේ සූත්‍රදී බුදුන් වහන්සේ ,‘වේදනාව’ ආවර්ජනය කරමින් වාසය කළබව පෙන්වා ඇත.බලන්න: ESN: note 19, p. 2390. මූලාශ්‍ර: සංයු.නි:(5-1 ):මග්ගසංයුත්ත:විහාර සූත්‍ර 1,2, පි. 48, ESN: Maggasamyutta, Dwelling 1 & 2, p. 1616.
▼ බුදුන් වහන්සේ වනසේනාසන සේවනය කිරීම: බුදුන් වහන්සේ මෙසේ වදාළහ:
“ද‍්වාහං භික‍්ඛවෙ අත්‍ථවසෙ සම‍්පස‍්සමානො අරඤෙඤ වනපත්‍ථානි පන‍්තානි සෙනාසනානි පටිසෙවාමි... අත‍්තනො ච දිට‍්ඨධම‍්මාසුඛවිහාරං සම‍්පස‍්සමානො, පච‍්ඡිමඤ‍්ච ජනතං අනුකම‍්පමානො”.
“මහණෙනි, අර්ථ දෙකක් දකිමින් මම ආරණ්‍ය ද, වන්පෙත්ද, ගැඹුරු වනසේනාසනද හා ඝන සේවනය කරමි : 1) මාහට මේ ජීවිතයේදීම සුවයෙන් වාසය කිරීමට පිණිස 2) මතු ඇතිවෙන ජනතාවට (පශ්චිමජනතාව) අනුකම්පා කිරීම පිණිස” (අතතනො ච දිට්ඨ ධමම සුඛවීහාරං) 2) මතු ඇතිවෙන ජනතාව ගැන ඇති අනුකම්පාව නිසා ( පච්ඡිමඤච ජනතං අනුකමපමානො).
සටහන: අටුවාවට අනුව, මතු කළ ගිහිගෙය හැර මහණදම් පුරන තරුණ භික්ෂුන්, සියල්ල දත් බුදුන් වහන්සේ වනයේ වාසය කිරීම පැහැර නොහැරිය බව දකිමින්, වනවාසයට පැමිණේ. එබඳු නිසල පියසක වසන ඔවුනට පහසුවෙන් බවුන් වැඩිය හැකිය, එලෙස ඉතා ඉක්මනින්ම දුකින් ගැලවීමට ඔවුන්ට හැකිවේ. මේ කරුණ දකිමින් බුදුන් වහන්සේ වනවාසය ප්‍රිය කලහ, භික්ෂුන්හටද වනවාසය කිරීමට අනුබල දුන්හ.බලන්න: EAN:2: note no. 248, p. 593. මූලාශ්‍රය: අංගු.නි: (1): 2 නිපාත: 2.1.3.10 සූත්‍රය, පි. 158.
29) බුදුන් වහන්සේ ධර්මය දේශනා කිරීමේ පිළිවෙල - Teaching methods of The Buddha
▲ කෙටියෙන් ද, විස්තරාත්මකව ද, කෙටියෙන් හා විස්තරාත්මකව ද  තමන්වහන්සේට ධර්මය දේශනා කල හැකිය යි බුදුන් වහන්සේ වදාළහ.
“සඬඛිතෙතනපි ඛො අහං සාරිපුත‍්ත ධම‍්මං දෙසෙය්‍යං, විත්‍ථාරෙනපි ඛො අහං සාරිපුත‍්ත ධම‍්මං දෙසෙය්‍යං, සඬඛිත‍්ත විත්‍ථාරෙනපි ඛො අහං සාරිපුත‍්ත ධම‍්මං දෙසෙය්‍යං, අඤඤාතාරො ච දුල‍්ලභොති.
සටහන්: * එහෙත්, ධර්මය අවබෝධ කරගන්නා අය දුර්ලභය ** මේ සූත්‍රය දේශනා කර ඇත්තේ සැරියුත් තෙරුන්ටය. මූලාශ්‍ර: අංගු.නි :(1 ): 3 නිපාත: දේවදුතවග්ග: 3.1.4.3 සාරිපුත්ත සූත්‍රය, පි. 284, EAN:3: Divine Messengers: 33.3 Sariputta,  p.90.
▼බුදුන් වහන්සේ ඇතැම් අයට සකසා දහම් දෙසයි, ඇතැම් අයට සකසා දහම් නො දෙසයි, එයට හේතුව කවරේද? යයි, අසිඛන්ධපුත් ගාමිණි විසින් අසන ලද ප්‍රශ්නයක් පිළිබඳව මේ උපමා යොදාගනිමින් බුදුන් වහන්සේ විස්තර කර ඇතිබව මෙහි පෙන්වා ඇත. 1. කෙත උපමාව: එක් ගොවියෙකුට කෙත් 3 ක් ඇත: 1) යහපත් බිමක් ඇත 2) මැදිහත් බිමක් ඇත 3) මුඩුබිමක් ඇත. සරු අස්වැන්න බලාපොරොත්තු වෙන් ගොවියා පළමු කෙත වපුරන්නේය, ඉන්පසු දෙවෙනි කෙත වපුරයි, අවසානයේදී, ගොනුන්ට කෑම පිණිස තුන්වෙනි කෙත වපුරයි. එලෙස, බුදුන් වහන්සේ අග්‍ර කෙත ලෙස සලකන මහණ, මෙහිණි පිරිස, ඔවුන් බුදුන් වහන්සේ ගේ රැකවරණය යටතේ සිටින නිසා ඔවුන්ට පළමුව අරුත් සහිතවු බ්‍රහ්මචරියාව ගැන දහම් දෙසයි. මැදුම් කේත නම් උපාසක උපාසිකවන්ය. ඔවුන් බුදුන් සරණ ගිය පිරිස නිසා ඔවුන්ට අරුත් සහිතවු බ්‍රහ්මචරියාව ගැන දහම් දෙසයි. තෙවනි කෙත බඳු අන්‍යආගමික පිරිසටද, අරුත් සහිතවු බ්‍රහ්මචරියාව ගැන දහම් දෙසයි. ඔවුන් ඒ එක් දහම් පදයක් හෝ දැනගන්නේ නම්, එය ඔවුන්ට දීර්ඝ කාලයක් හිත සුව පිණිස වන නිසාය.
2. දිය බඳුන උපමාව: දිය බඳුන් 3 ක් ඇත. 1) සිදුරු නැති හොඳ බඳුන 2) සිදුරු නැතිවුවත් මදක් දිය වැගිරෙන  බඳුන 3) සිදුරු ඇති, වැගිරෙන, සිඳෙන බඳුන. ජලය තබා ගැනීමට කැමති කෙනෙක් පළමුවම කරන්නේ හොඳ බඳුනේ වතුර පිරිවිමය. ඉන්පසු දෙවනි බඳුන භාවිතා කරයි. ඔහු තුන්වෙනි බඳුනේ දිය පිරිවිමට කැමති හෝ අකමැතිවේ. සමහරවිට, භාජන සේදීම පිණිස දිය රැස්කිරීමට ඒ බඳුන ඔහු භාවිතා කරනු ඇත. එලෙස පළමුව සංඝයාටද, දෙවනුව උපාසක පිරිසටද දහම් දෙසයි. දිගු කලක් ඔවුන්හට සුවය ලබ්දීමේ අදහසින්, තෙවෙනි පිරිසටද ඒ ධර්මයම බුදුන් වහන්සේ දේශනා කරයි.
සටහන: මෙහිදී පෙන්වා ඇත්තේ සියලු පිරිසටම එක සමාන ධර්මය බුදුන් වහන්සේ දේශනා කරණ බවය. මූලාශ්‍රය: සංයු.නි: (4) සළායතනවග්ග:ගාමිණිසංයුත්ත:8.1.7  ඛෙතුපම  සූත්‍රය, පි.596.
30)  බුදුන් වහන්සේ ශ්‍රාවකයන් හික්මවීමේ පිළිවෙල - Training methods of The Buddha
▲  සිහසේනාපති විසින් විමසනු ලැබුව, බුදුන් වහන්සේ, තම ශ්‍රාවකයන් හික්මවන අන්දම මෙසේ පෙන්වා ඇත: 1)  කාය, වචී, මනෝ දුශ්චරිත නොකිරීම පිණිස දහම් දෙසමි. 2) කාය, වචී, මනෝ සුචරිත කිරීම හා නානාවිධ කුසල දහම් කිරීම පිණිස දහම් දෙසමි.  3) රාගයේ දෝෂයේ මෝහයේ සිඳීම පිණිස, නානාවිධ අකුසල ධර්මයන් සිඳීම පිණිස දහම් දෙසමි.  4) කාය වචී මනො දුශ්චරිත හා නානාවිධ අකුසලයන් ඇතිකිරීම පිළිකුල් කරමි. 5) රාගය දෝසය මෝහය හා නානාවිධ අකුසල් වැනසීම පිණිස දහම් දෙසමි 6) කාය වචී මනෝ දුශ්චරිත තැවිය යුතු ලාමක අකුසල් ධර්ම යයි මම කියමි- යමෙකුගේ තැවිය යුතු ලාමක අකුසල් ධර්ම ප්‍රහිනවේද, සිඳින ලද මුල් ඇත්තාහුද, මුදුන සිඳ දැමු -නැවත නොවැඩෙන තල් ගසක් සේ කරන ලද්දාහුද, මතුව නුපදනා ස්වභාවය ඇත්තේද, මම ඔහු තපස්සි යි කියමි. මෙලස මම තැවීම  පිණිස දහම් දෙසමි. 7) යමෙකු මතු ගැබයක විසීම -නැවත භවයක ඉපදීම ප්‍රහීණවේද...අභාවයට පමුණවන ලද්දේද, මතුව ඉපදෙන ස්වබාවය නැත්තේද, මම ඔහු අපගබ්භ යයි කියමි. එලස ගැබ් නසනු පිණිස දහම් දෙසමි 8) මම උතුම්වූ සිවුමගපල අස්වැසීමෙන් සැනසුනේ වෙමි. අස්වැසීම පිණිස දහම් දෙසමි, එලෙස ශ්‍රාවකයන් හික්මවමි. මූලාශ්‍රය: වි.න.පි: මහාවග්ග පාලිය2: භේසජ්ජඛන්ධ:පි 80.
සටහන: බුදුන් වහන්සේ සංඝයා ක්‍රමානුකුලව් පුහුණු කරන ආකාරය පිලිබඳ මෙ සූත්‍රයන්හි විස්තරාත්මකව පෙන්වා ඇත: දීඝ:නි: ශ්‍රමණ ඵල සූත්‍රය, ම.නි: චංකි සූත්‍රය, දන්තභූමි සූත්‍රය.
31) බුදුන් වහන්සේ දැක්වූ ප්‍රාතිහාර්යන්- The miracles performed by The Buddha
▲බුදුන් වහන්සේ දැක්වූ ප්‍රාතිහාර්යන්- The miracles performed by The Buddha: ප්‍රාතිහාර්ය-පෙළහර ලෙසින් පෙන්වා ඇත්තේ යම් අවස්ථාවන්හිදී, බුදුන් වහන්සේ තමන්ගේ විශේෂ නුවණින් හා බලයෙන්, අන්‍යයන්ගේ යහපත පිණිස සිදුකරනලද විශේෂවූ, අසිරිමත් වූ සිදුවීම්ය.
▼යමක මහා ප්‍රාතිහාර්ය: බුදුන් වහන්සේ, කිඹුල්වත්පුරයේදී තමන්වහන්සේගේ ඥාතින් දමනය කිරීම පිණිස යමක මහා ප්‍රාතිහාර්යදක්වා ඇත. බලන්න: යමකමහා ප්‍රාතිහාර්ය.
▼ගංගානම් ගඟ තරණය
“සංඝයා පිරිවරා ගෙන පාටලිපුත්‍ර නගරයෙන් බැහැරව වඩින බුදුන් වහන්සේ ගංගානම් ගඟ අසලට පැමිණියහ. එකල ඒ මහා ගඟ උතුරා යමින් පැවතිනි. ගඟින් එතෙර වීම සඳහා මිනිසුන් ඔරු සොයමින් පහුරු, බඳිමින් සිටයහ. භාග්‍යවතුන්වහන්සේ ඉර්දී බලයෙන් මෙගොඩ සිට එගොඩට සංඝායා සමග පහලවූසේක. තවමත් ඔරු පාරු සොයමින් ගඟින් එතෙරවීමට උත්සාහ කරණ මිනිසුන් දැක මෙවැනි උදානයක් වදාළහ:
	“යම් කෙනෙක් දියවතුර හැර ගැඹුරුවූ තණ්හා නදිය, ආර්ය මග  පාලමක් (හෙය) කොටගෙන තරණය කරයි. එහෙත් සාමාන්‍ය ජනයා (තණ්හාවෙන් වේලි) දියත්තක් තරණය කිරීමට පහුරු බඳිති. නුවණැති බුද්ධආදී උතුමන් පහුරක් නොමැතිව එතෙර වුහ.
මූලාශ්‍රය: වින.පි:මහා වග්ගපාලි2: භේසජ්ජඛණ්ධ:40-41, පි.72.
▼ජටිල දමනය: උරුවෙල කස්සප ආදී ජටිලයන් දමනය කිරීම පිණිස බුදුන් වහන්සේ පෑ ආශ්චර්යන් මෙහි විස්තරාත්මකව පෙන්වා ඇත.
මූලාශ්‍රය: වින.පි:මහා වග්ගපාලි1 : මහාඛණ්ධක:50 උරුවෙලපටිහාරිය කථා, පි.127.
▼යසකුල පුත්‍රයා ගේ පියාට දැක්වූ ප්‍රාතිහාර්ය.
ගිහිගෙයින් නික්මි, බුදුන් වහන්සේ වෙතින් දහම් අසා සොතාපත්ති මගඵල ලැබූ යසකුලපුත්‍රයාගේ පියාණන් ඔහු සොයා එනු දැක ඉර්දී බලයෙන් යසකුලපුත්‍රයාව, පියාට නොපෙනේවා යයි අදිටන් කළහ.
මූලාශ්‍රය: වින.පි:මහා වග්ගපාලි1 : මහාඛණ්ධක:9 යසකුල පුත්‍ර, පි.112.
▼බුදුන් වහන්සේගේ ඉද්දිබල
මෙහිදී බුදුන් වහන්සේ ලඝු සංඥාව හා සුඛ සංඥාව ඇතිකර ගෙන, බඹලොව දක්වා කය ගෙනයාම විස්තර කර ඇත. බලන්න: අයගෝල, ආශ්චර්ය ධම්ම. මූලාශ්‍රය:සංයු.නි: (5-2) ඉද්දිපාදසංයුත්ත:7.3.2 අයෝගුළ සූත්‍රය,පි.70.
▼ බුදුන් වහන්සේ ඉදුබලයෙන්, අට පිරිස වෙත පැමිණ, ඔවුන් බඳු රූප ඇතිව, කටහඬ ඇතිව දැහැමි කතාවෙන්  ඔවුන් තුටුපහටු කළහ, ඉන්පසු අතුරුදහන්වුහ.එ අවස්ථවේදී, එ එක් එක් කණ්ඩායම මෙසේ සිතුහ:
	" කවරෙක් එලෙස අතුරුදහන් විද? එ දෙවියෙක්ද? මිනිසක්ද?"
සටහන: අට පිරිස ලෙසින් මෙහි දක්වා ඇත්තේ: කැත්පිරිස, බමුණු පිරිස, ගෘහපති පිරිස, මහණ පිරිස, චාතුර්මහාරාජික දේව පිරිස, තව්තිසා දේව පිරිස, මාරපිරිස, බ්‍රහ්මදේව පිරිස. මූලාශ්‍රය:දීඝ.නි: මහාපරිනිබ්බාන සූත්‍රය,70 පිරිස්අට, පි.186.
▼ අවසාන චාරිකාවේ යෙදුන බුදුන් වහන්සේ, දැඩිසේ  ගිලන්ව කුසිනාරාවට යන අතරමග පිපාසය ඇතිවී, පානය කිරීමට ජලය ඉල්ලා සිටි අවස්ථාවේදී, එ කුඩා දිය පහරෙ ජලය  බොහෝ ගැල් ගමන්කිරීම නිසා අපිරිසුදු බව ආනන්ද තෙරුන් පවසා ඇත. බුදුන් වහන්සේ තෙවරක්ම දිය පානය පිණිස ඉල්වා සිටි නිසා ආනන්ද තෙරුන්, එ කුඩා නදිය වෙත පැමිණි විට එහි ජලය ඉතා පිරිසිදුව පැවති බව දැක, පැන් රැගෙන විත් බුදුන් වහන්සේට පුජාකර, උන්වහන්සේගේ අසිරිය මෙසේ වදාළහ:
	" ... තථාගතයන් ගේ මහා ඉර්දීබව, මහත් ආනුභාව ඇතිබව අසිරියකි! අද්භුතය! ...ගැල් සකවලින් සිඳී ගිය...බොරවූ ජලය...පැහැදුන දියවූ වේය...". මූලාශ්‍රය: දීඝ.නි: මහා පරිනිබ්බාන සූත්‍රය,87, පි.217.
32)  බුදුන් වහන්සේ වස් විසු ස්ථාන- Rain retreats abodes of The Buddha
▲  ත්‍රිපිටකයට අනුව: බුද්ධත්වය ලබා පළමු වස්ස ගතකර ඇත්තේ බරණැස ඉසිපතනයේදිය. එතැන් සිට 45 ස වසරක් දහම් සේවයේ යෙදමින් උතුරු ඉන්දියාවේ විවිධ ස්ථානවල බුදුන් වහන්සේ වස් වසා ඇත. අවසාන වස්ස ගතකලේ විසාලා නුවර අසබඩ බේලුව ගමේහිය.
1 වස්ස: ඉසිපතනය, 2, 4, 17 හා 20 රජගහනුවර, 11 මගධ-නාලක 5 හා 45 විශාලානුවර, 16 අලාවි, 9,10, 12 කෝසම්බි, 15 කපිලවත්තුනුවර 14 හා 20-44 සැවැත්නුවර.
▼ වෙනත් මූලාශ්‍ර:
බුදුන් වහන්සේ වස් විසු ස්ථාන පිලිබඳ  සිතියමක් සකස් කල ආනන්ද ජෝති භික්ෂුව මෙසේ පවසයි.  බලන්න: සිතියම්
	“බුද්ධවංස අටුවාවට අනුව හා ජිනචරිතය (මේධංකර හිමි සකස් කල) හා සූත්‍ර පිටකයේ බොහෝ සූත්‍රවලට අනුව බුදුන් වහන්සේ බොහෝ වස් කාලයන් ගත කලේ මජ්ජිමදේශයේ ය.(Middle Land), සමහර ස්ථාන හඳුනා ගත නොහැකිය. ඒවානම්: 6 වන වස් ස්ථානය- මාන්කුල කන්ද; 8 වන වස් ස්ථානය-බග්ග ප්‍රදේශයේ භේසකලා වනය; 13, 18 හා 19 වන වස් ස්ථාන - චාලිය කන්ද. තවත් ස්ථාන ගැන පැහැදිලි විස්තර නැත:  කෝසම්බි ප්‍රදේශයේ -සිල්ක්-කපු වනය, පාරිලේයිය වනය හා වෙරන්ජනාව. තවද අලාවිය පිහිටි නියම ස්ථානය ගැන දන්නේ නැත. මෙය බොහෝ යක් පුජාභූමි ඇති වජ්ජි ප්‍රදේශයේ විය හැකිය. සම්ප්‍රදායට අනුව 7 නි වස් ගථකලේ තාවතිංස දෙව්ලොකයේය (මාතෘ දිව්‍ය රාජයාට අභිධර්මය දේශනා කළ බව). අටුවාව, බුදුන් වහන්සේ අවසන් වස් ගත කල බෙළුව ගම ගැන දක්වා නැත. මේ ස්ථානය විසාලා නුවර ට ආසන්න බව මහා පරිනිබ්බාන සුහා 4නි වස් වැසුවේ රජහගනුවර වේළුවනා රාමයෙහිය. 5නි වස් වසුවේ විසාල නුවර මහා වනයේ කුටාගාර ශාලාවේය. 6 මන්කූල කන්ද.7 නි වස් තව්තිසා දෙව්ලොවය. 8නි වස් බග්ග ප්‍රදේශයේ, සුංසුමාර ගිරි (කිඹුල් කන්ද) අසල භේසකළා වනයේය. 9 කෝසම්බි ප්‍රදේශයේය.10  පාරිලේයිය වනයේය. 11 මගධ ප්‍රදේශයේ නාල නම් බමුණු ගමේය.ත්‍රයේ සඳහන්වේ. ඉසිපතන මිගදායේ පළමු වස් වැසි තැනය. 2නි 3නි 12 වෙරන්ජනා ව අසබඩය. 13 චාලිය කන්දේය. 14 සැවැත්නුවර ජේතවනාරාමයේය. 15 කපිලවස්තු නුවරය.16 අලාවියක්ෂයාගේ වාසස්ථාන ය අසලය.17 රජගහනුවර- වේළුවනා රාමයේ විය හැකිය. 18 චාලිය කන්දේය. 19 හා 20 රජගහ- වේළුවනාරාමයේ විය හැකිය. ඉන්පසු අවසාන වස් දක්වා සැවැත්නුවර වස් වැසුහ- ජේතවනාරාමයේ හා පුර්වාරාමයේ (මිගාරමතා ප්‍රසාදයේ). මූලාශ්‍රය: Maps of Ancient Buddhist India, drawn and compiled by Ānandajoti Bhikkhu, p. 31.
2) සද්ධර්මාලංකාරයට අනුව: 1 වන අවුරුද්ද (බුද්ධත්වය ලබා)- බරණැස, ඉසිපතනාරාමය,.2 -4 වන අවුරුදු- රජගහනුවර, වේළුවනාරාමයෙහිදිය. 5 වන අවුරුද්ද - විශාලානුවර කුටාගාර ශාලාවෙහිදිය 6 වන අවුරුද්ද-කොසඹෑ නුවර කොසම්බිය ආරාමයේය. 7 වන අවුරුද්ද- තව්තිසා දෙව්ලොවය. 8 වන අවුරුද්ද- සුංසුමාරගිරි පර්වතයේය. 9 වන අවුරුද්ද කොසඹෑ නුවර ඝෝෂකාරාමයෙහිය. 10 වන අවුරුද්ද- පරාලිය වනයේය. 11වන අවුරුද්ද- නාලක බමුණාගේ නාලකාරාමයෙහිය. 12 වන අවුරුද්ද- වෙරඤජා ගම නලෙරු නම් කොසඹ රුක්මුල ශාලාවේදිය.13 වන අවුරුද්ද- චාලිය පර්වතයේය (දෙවියන්ගේ ආරධනාව නිසා).14 වන අවුරුද්ද- සැවැත්නුවර දෙව්රම් වෙහෙරය. 15 වන අවුරුද්ද- කිඹුල්වත්නුවර නිග්‍රෝධා රාමයෙහිය. 16 වන අවුරුද්ද- අලවුනුවරය. 17 වන අවුරුද්ද- රජගහනුවර, වේළුවනා රාමයෙහිදිය. 18-36 (අවුරුදු 19 ක්) සැවැත්නුවර දෙව්රම් වෙහෙරය. 37- 40 අවූරුදු සැවැත් නුවර පුර්වාරමයෙහිය.41-44 අවූරුදු අනිබඩ වාසයය (අන්‍යප්‍රදේශ)  45 වසර, විසාලානුවර බේලුව ගමය.
33) බුදුන් වහන්සේ මහළුවිම-The Buddha becoming old
▲ බුදුන් වහන්සේ සැවැත්නුවර පුර්වාරාමයේ වැඩ වසන සමයේදී, ආනන්ද තෙරුන් උන්වහන්සේගේ කය ජරාවට පත්වීම-මහලුවීම පිලිබඳ කළ ප්‍රකාශනය මෙහි දක්වා ඇත. යොවුන් බවේ දිරන ස්වභාවය ඇත,නිරෝගී බවේ රෝගී ස්වභාවය ඇත, දිවියෙහි මරණ ස්වභාවය ඇතයයි, යථාබව ගැන ආනන්ද තෙරුන්ට පෙන්වා දුන්  බුදුන් වහන්සේ මෙසේ වදාළහ:
	“...යමෙක් සියවසක් ජිවත්වුවද, හෙතෙම මාරු ගේ වසඟයට යන්නේය… මරණය කිසිවෙක් අත් නොහරී, සැම මැඩ ගනී” ( One who might live a hundred years, Also has death as destination. Death spares none along the way but comes crushing everything).
මූලාශ්‍ර: සංයු.නි: (5-1): මහාවග්ග: ඉන්ද්‍රියසංයුත්ත:ජරාවග්ග: 4.5.1 ජරාසූත්‍රය, පි.412, ESN:48: Indriyasamyutta: 41.1 Subject to aging, p. 1972.
▼ මෙහිදී බුදුන් වහන්සේ තමන්වහන්සේ මහලුවියේ සිටින බව චුන්ද සාමණේරයන් හට පවසා ඇත:
	“...මම බොහෝ කලකට පෙර  පැවිදිවූවෙමි, දැන් මම බොහෝකලක් මහණ දම් පිරු, වයස්ගත ගුරුවරයෙකි, මගේ ජීවිතය අවසන්වීමට ආසන්නය”. මූලාශ්‍ර: දීඝ.නි: (3), පාසාදික සසූත්‍රය, පි. 210, EDN: 29, The delightful discourse, p. 318.
▼ බේලුව ගමේ වස්වසන අවස්ථාවේදී දැඩිව ගිලන්වූ බුදුන් වහන්සේ, ක්‍රමයෙන් සුවපත්බවට පැමිණෙනු දැක ආනන්ද තෙරුන් මෙසේ පවසා ඇත:
"... භාග්‍යවතුන් වහන්සේගේ පහසුව...සහනය මා විසින් දක්නා ලදී, එහෙත්, මගේ සිරුර හටගත් තදබව ඇත්තක්හු මෙන්විය...භාග්‍යවතුන් වහන්සේගේ ගිලන්බව හේතුකොටගෙන දිශාවෝ ද මට නොපෙනේ ...සතිපට්ඨාන ධර්මයෝ ද මට නො වැටහේ..." .ඒ අවස්ථාවේදී, ආනන්ද තෙරුන්ට අනුසාසනා වදාළ බුදුන් වහන්සේ, මෙසේ වදාළහ:
	" ආනන්දයෙනි, මම දැන් දිරාගියෙමි, වෘද්ධවූවෙමි, මහළුවූවෙමි, දික් කලක් ගතකෙළෙමි, පසුම් වියට පැමිණියෙමි. මට දැන් වයස අසුවක්ය... දිරූ ගැලක් (කරත්තයක්) චක්‍රබන්ධන ආදියෙන් (ගැටගසා) පිළියම් කර යැපෙන්නේද, එලෙස, තථාගතයන් ගේ කය රහත්පල සමවත් නමැති පිලියමෙන් යැපෙන්නේය... තථාගතයෝ රූපාදි සියලු නිමිති නො මෙනෙහි කිරීමෙන් ඇතැම් වේදනාවන්ගේ නිරෝධයෙන් නිමිති රහිත චිත්ත විමුක්තියට පැමිණ වෙසෙති...එ සමයෙහි තථාගතයන්ගේ කයට අතිශයින් පහසු ඇතිවේ..."
සටහන: එ පලසමවත ලබා ගැනීම පිණිස, තමන් දීපයක් ලෙසින් පිහිට කොටගෙන, තමන්ම සරණය කරගෙන, අන්‍යසරණයක් නැතිව, ධර්මය දීපය ලෙසින් ගෙන, ධර්මය සරණය කරගෙන වාසය කරන ලෙසින් බුදුන් වහන්සේ, ආනන්ද තෙරුන්ට අවවාද අනුසාසනා වදාළහ. මූලාශ්‍රය:දීඝ.නි: මහාපරිනිබ්බාන සූත්‍රය, ඡෙදය 50-53, පි.173.
34) බුද්ධ ආයුෂ- Lifespan of The Buddha
▲ මහාපදාන සූත්‍රයේදී පෙර වැඩ විසු සම්මා සම්බුදුවරු දීර්ඝආයුෂ වැළඳු බවත්, තම ආයුෂ කෙටි බව බුදුන් වහන්සේ පෙන්වා ඇත:
	“ මහණෙනි, මෙකල මගේ ආයුෂ ප්‍රමාණය අල්පය, ස්වල්පය, ලඝුය. යමෙක් මේ සමයෙහි බොහෝ කල් ජිවත් වන්නේ නම් හෙතෙම අවුරුදු 100ක් හෝ ස්වල්පයක් වැඩියෙන් හෝ ජිවත් වන්නේය”
මූලාශ්‍ර: දීඝ.නි: ( 2): 1: මහාපදාන සූත්‍රය, ඡෙදය 8, පි. 18, EDN: 14 Mahâpadāna Sutta: The Great Discourse on the Lineage, p. 151.
▼ බුදුන් වහන්සේ, විසාලානුවර, චාපාලචෛත්‍ය යේදී ආයුසංඛාරය අත්හලසෙක. විස්තර පිණිස බලන්න: දීඝ.නි: මහා පරිනිර්වාණ සූත්‍රය.
▼ උදාන පාලියේ බුදුන් වහන්සේ ආයුසංඛාර හැරදැමීම මෙසේ දක්වා ඇත:
“ ඉක්බිත්තෙන් භාග්‍යවතුන් වහන්සේ චාපාල චෛත්‍යයේ දී එළැඹි සිටි සිහි ඇත්තාහු නුවණින් පිරිසිඳ දන්නාහු ආයුසසංසකාරය හළ සේක. භාග්‍යවතුන් වහන්සේ ආයුසසංසකාරය හළ කල්හි ම බිහිසුණු ලොමුදහ ගන්වන මහද්භූමිකම්පනයක් විය. දෙව්බෙර නද දුන්හ... එකල්හි  භාග්‍යවතුන් වහන්සේ මේ කරුණ සලකා ඒ වේලෙහි උදන් ඇනුහ:
‘පුනර්භවය සකස් කරන, භවොත්පත්තියට කාරණවූ කාමාවචර රූපාවචර කර්මද අරූපාවචර කර්මද බුද්ධමුණි තෙමේ හළේය. නිජකාධ්‍යාත්මයෙහි ඇලුණේ (හෙවත් උපචාරපිණිස සමාධි විසින්) සමහිත වූයේ තමා කෙරෙහි වූ කෙළෙස් කවචයක් (සන්නාහයක්) මෙන් බිඳ දැමිය. නොහොත් පස්කඳ අනිසැ යි නිවන නිත්‍ය යැ යි ආදීන් තුලනය (තිරණය) කරනුයේ, බුද්ධමුණි තෙමේ භවගාමි කර්මයන් (කර්මක්‍ෂයකර) ආර්යමාර්ගයෙන් හළේය. කෙසේද? විවසුන් විසින් සිය පස්කඳේහි ඇලුණේ ශමථ විසින් සමාහිත වූයේ, තමා කෙරහි වූ කෙළෙස් නමැති කවචය බෝමුලදීම හළ භවසංසකාර ඇත්තේ, සමාපත්ති බලයෙන් රැඳවු අත්බව මෙයින් මතු එයට නො සමවදිමි යි ආයුසසංසකාරය හළේය’”. මූලාශ්‍රය: ඛු.නි: උදාන පාලිය: 6.1 ආයුසංඛාරවොස්සජ්ජන සූත්‍රය, පි. 278.
▼ බුදුන් වහන්සේ ආයුසංඛාර හැර දමා පරිනිබ්බානය අදිටන් කරගත් පසු, ආනන්ද තෙරුන් උන්වහන්සේට, කපක් වැඩ සිටීන් ලෙස ආයාචනා කළහ. එ අවස්ථාවේ බුදුන් වහන්සේ මෙසේ වදාළහ:
	" ආනන්දයෙනි, ප්‍රියවූ මනවඩනවූ සියලු දෙ කෙරෙන් වෙන්වීම, ඉවත්වීම, අන් සැටියෙකින් වීම යන් මෙය මාවිසින් පවසා ඇත...යමක් උපන්නේද, සලසුනේද, පලුදුවන සුළුද , එය පලුදු නොවේවා යන මෙය කෙසේ ලැබිය හැකිද?... යමක් තථාගතයන් විසින් හරන ලදද....පහ කරන ලදද...යම් ආයුසංඛාරයක් හරන ලදද, නොබෝ කලකින්.... මෙයින් තෙමසකින් තථාගතයෝ පිරිනිවේ... යි යම් ඒකාන්ත වචනයක් තථාගතයන් විසන් කියන ලදද... එ වචනය තථාගතයෝ, දිවි හෙයින් නුමුදු වලක්වන්නේ නැත...". මූලාශ්‍රය: දීඝ.නි: මහා පරිනිබ්බාන සූත්‍රය,75 ආනන්ද ආයාචනා, පි.196.
35) බුදුන් වහන්සේගේ පරිනිබ්බානය- Final Passing away of The Buddha
▲ බුදුන් වහන්සේ ආයුසංඛාර හැර දමා පරිනිබ්බානය අදිටන් කර, විසාල නුවර, මහාවනයේ. කුටාගාර ශාලාවේදී සංඝයා අමතා බොහෝ අනුසාසන වදාරා මෙසේද පැවසුහ:
	"මහණෙනි, ඔබ අමතමි...සංස්ඛාරයෝ නැසෙන සුළුය, නොපමාව කටයුතු කරගන්න... මෙයින් තුන්මස් අවෑමෙන් තථාගතයෝ පිරිනිවෙන්නාහය...."
"මගේ වයස මුහුවිය...ජිවිත කාලය ස්වල්පයකි...ඔබ හැර යන්නෙමි, මාවිසින් තමහට පිහිට කර ගන්නේ ලදය... නොපමාව, සිහි ඇතිව, සිල්වත්ව, යහපත් කල්පනාවෙන් සිත රැකගන්න...යමෙක් නොපමා ව වෙසෙන්නේ නම්, හෙතෙම ජාති සංසාරය හැර දුක කෙලවර කර ගන්නේය". මූලාශ්‍රය: දීඝ.නි: මහා පරිනිබ්බාන සූත්‍රය,80 බ්‍රහ්මවිහාරස්ථායි දහම් දේශනා, පි.202
▼ එලෙස අවසාන චාරිකාවේ එළඹුන බුදුන් වහන්සේ, විසාලානුවරින් පිටව භන්ඩගම කරා පිටත්වුහ. එ එ ස්ථානයන්හිදී, මහා කරුණාවෙන් ශ්‍රාවකයන් පුබුදුවා, දිරිමත් කර විමුක්ති මග දේශනා කර වදාළහ. එතැන් සිට හස්තිගමට...අම්බගමට....ජම්බුගමට... භෝග නුවරට ක්‍රම ක්‍රමයෙන් වැඩියෝය.  භෝග නුවරදී ආනන්ද චෛත්‍යයෙහි වැඩසිටි සේක. එහිදී සතරමාහාඋපදේශ සංඝයාට වදාළහ. එහිසිට, පාවනුවරට වැඩ, චුන්ද කර්මකාර පුත්‍ර ගෙ අඹවනයේ වැඩසිටිසේක. බුදුන් වහන්සේ බැහැදැකීමට පැමිණි චුන්දට දෙලොව වැඩ පිණිස කටයුතු කිරීමට දහම් දෙසුසේක. ඉන්පසු, චුන්ද්ගේ ආරාධනාව ඉවසා, පසුදින දානය පිණිස සංඝයා සමග චුන්දගේ නිවාසට වැඩිසේක. එම දානයෙන් පසුව, බුදුන් වහන්සේට ලෝහිත පක්ඛන්දිකා යන දරුණු ආබාධය ඇතිවිය. මරණය කෙලවර කොට ඇති දැඩි දුක් වේදනා සිහිනුවණින් දරාගත් බුදුන් වහන්සේ, එහිසිට කුසිනාරාවට වැඩිසේක. අතර මගදී පිපාසය ඇතිවී.කුඩා දියපහරකින් දිය පානය කිරීම, ඉන්පසු කකූක්ථා නදියෙන් දියනෑම, ඉන්පසුව හිරන්‍යවති නදියෙන් එතරව මල්ල රජුන්ගේ උපවර්තන නම් සල් උයනට වැඩිසේක. එහි යමා සල් රුක් අතර පැනවූ ඇඳක , සිහි නුවණ ඇතිව සැතපුන සේක. එ අවස්ථවේදී, අකාලය වුවද එ සල් රුක් බුදුන් වහන්සේගේ අසිරියෙන් මලින් ගැවසිනි, තථාගතයන්ට පුද පුජා කරන ලෙසින්, සල්මල් වැස්සක් මෙන් බුදු සිරුරේ පතිත විය. එ අවස්තාව්දී බුදුන් වහන්සේ මෙසේ වදාළහ:
	"...යම් මහණක්, මෙහෙණියක්, උවසුවෙක් හෝ උවැසියෙක්.. ධර්මානුධර්මව ප්‍රතිපන්නව, සම්‍යක් ප්‍රතිපන්නව, අනුධර්මචාරිව වෙසෙයි නම් ඔවුන්, පරම පුජාවෙන්  තථාගතයන්ට පුද සත්කාර කරන්නේය" බලන්න: මහාපරිනිබ්බාන සූත්‍රය.
▼ බුදුන් වහන්සේගේ අවසාන අවවාද අනුසාසනා
* බුදුන් වහන්සේ වදාළ ධම්ම විනය, උන්වහන්සේගේ පරිනිබ්බනයෙන් පසු ශාස්තෘ ලෙසින් සැලකිය යුතුවේ.
* කනිෂ්ඨ භික්ෂුන්, ජේෂ්ඨ භික්ෂුන්ට ආවුසො යයි ආමන්ත්‍රණය නොකලයුතුය, වහන්ස හෝ ආයුෂ්මතුන් යයි ඇමතිය යුතුය.
* සංඝයා කැමතිනම්, කුඩා සික පද අස්කර ගත හැකිය.
* චන්න මහණට බ්‍රහ්ම දණ්ඩනය පැනවිම.
සටහන: බුදුන් වහන්සේගේ පිරිනිවන් අවස්ථවේදී, 500ක් සංඝයා උන්වහන්සේ අසල රැඳී සිටිබව. එ සියලු උතුමන් සම්බෝධිය නියත කරගෙන සිටිබව මෙහි දක්වා ඇත. බලන්න: මහා පරිනිබ්බාන සූත්‍රය, පි.260.
ඉන්පසුව බුදුන් වහන්සේ අවසාන වදන් වදාළා පිරිනිවීගිගිය සේක:
" සියලු සංසකාරයෝ නැසෙන සුළුය, නොපමාව සිහි ඇතිව රහත්බව පිණිස කටයුතු කරගන්න".
" ...වයධම්මා සංඛාරා අප්පමාදෙන සම්පාදේථ"
බලන්න: මහාපරිනිබ්බාන සූත්‍රය.
▼ භාග්‍යවතුන් වහන්සේ පිරිනිවීම
මහා පරිනිබ්බාන සූත්‍රයට අනුව බුදුන් වහන්සේ පළමුව, ප්‍රථම ජාන සමාපත්තියේ සිට අනු ක්‍රමයෙන් සිව්වන සමාපත්තියට එළඹ, ඉන්පසු  අනුපිලිවෙලින් අරූප සමාපත්ති: ආකාසානඤචායතනය, විඤඤානඤචායතනය, ආකිඤචඤඤායතනය, නෙවසඤඤා-නාසඤඤායතනය සමාපත්තින්ට සමවැදුනහ, ඉන්පසු, සංඥාවෙදයිත නිරෝධ සම්පත්තියට එළඹුනහ. ඉන්පසු, එ සමාපත්තියෙන් නැගීසිට, අනුක්‍රමයෙන් අරූප සමාපත්තන්ට සම වැදී එහිසිට, සිව්වෙනි ජානයේ සිට ක්‍රමයෙන් ප්‍රථම ජානයට එළඹුනහ. අවසානයේදී, පලමු ජාන සමාපත්තියේ සිට ක්‍රමයෙන් සිව්වෙනි ජානයට සමවැදී, ඉන් නැගී සිට පිරිනිවන් පෑසේක.
සටහන: බුදුන් වහන්සේගේ සමාපත්තින්ට සමවැදීම, පිරින්වන් පෑම, අනුරුද්ධ තෙරුන් දිවැස් නුවණින් අවබෝධ කල බව මාහා පරිනිබ්බාන සූත්‍රයේ දක්වා ඇත.
එ අවස්ථාවේදී, මහා භූමි කම්පා ඇතිවිය, දෙව් බෙර  පැලි ගියහ.
* බුදුන් වහන්සේ පිරිනිවන් පෑ විට සහම්පති බ්‍රහ්මරාජයා මෙසේ පැවසුහ:
	" සබ්බේව නික්ඛිපිස්සන්ති භූතා ලොකෙ සමුස්සයං
	යථා එතාදීසො සත්ථා ලොකෙ අප්පටිපුග්ගලො
	තථාගතො බලප්පත්තො සම්බුද්ධො පරිනිබ්බුතෝ" ථ.
ලෝකයේ සෑම සත්‍ව්යෙක්ම, යම්සේ ජිවිතඉන්ද්‍රිය පරිහානියෙන් සිරුර හැර දමති, එසේම, දස බල ඥාන ඇති, බුදුන් වහන්සේට සම පුද්ගලයෙක් මෙ ලෝකයේ නැත. එබඳු තථාගත සම්මාසම්බුද්ධ වූ ශාස්තෘන් වහන්සේ පිරිනිවි සේක"
* එ අවස්ථාවෙ, සක්දෙවිඳු මෙසේ පැවසුහ:
	" අනිච්චා වත සංඛාරා උප්පාදවයධම්මි නො,
	උප්පජ්ජිත්‍වා නිරුජඣන්ති තෙසං වූපසමො සුඛො" ති
සංඛාරයෝ ඒකාන්තයෙන්ම ඉපදී, නැසෙනසුළුය. ඔවුන් ඉපදී නැසී යති, ඔවුන්ගේ සංසිඳීම සුවය ගෙනදේ.
* අනුරුද්ධ තෙරුන් මෙසේ වදාළහ:
	" නාහු අස්සසපස්සාසො ඨිතචිත්තස්ස තාදීනො,
	අනෙජො සන්තිමාරබ්භ යං කාලමකරි මුණි.
	අස්ලලීනෙන චිත්තෙන වෙදනං අජඣවාසයි,
	පජ්ජොතසෙසව නිබ්බානං විමොක්ඛො චෙතසො අහු"ති
තහවුරු වූ සිතක් ඇති, අටලොදහමින් නොසැලෙන බුදුරදුන් ගේ ආශ්වාස ප්‍රශ්වාසයෝ නැවතුනහ. එ මුනින්ද්‍රයන්, තණ්හාව නැතිව නිවන අරමුණු කොට කලුරිය කළහ. ඔබ වහන්සේ, නො හැකුළුන සිතින් මාරාන්තික වේදනා ඉවසුහ . පහනක් නිවීයන ලෙසින් ඔබවහන්සේගේ සිත මිදීම විය.
* ආනන්ද තෙරුන් මේ ගාථාව වදාළහ:
		"තදාසි යං භිංසනකං තදාසි ලොමහංසනං
		සබ්බාකාරවරූපෙතෙ සම්බුද්ධේ පරිනිබ්බුතෙ" ති
සියලු උතුම් කරුණින් සමන්වාගත සම්මා සම්බුදු රජුන් පිරිනිවිගිය කල, මහා බිහුසුණු ලෙසින් පොළොව කම්පාවි ගියේය, එ කෙනෙහිම මහා ලොමුදැහැගැනීමක් විය.
* එ අවත්වේදී පහනොවූ රාග ඇති සංඝයා මෙලස පවසමින් හඬන්නට විය:
" භාග්‍යවතුන් වහන්සේ... සුගතයන් වහන්සේ ඉතා යුහුව පිරිනිවී සේක, ලොවේ ඇස ඉතා යුහුව අතුරුදහන් විය"
එහිදී, අනුරුද්ධ තෙරුන් දයාවෙන්, දහම සිහිපත්කර ඔවුන් සැනසුහ. පහවූ රාග ඇති භික්ෂුන් දහම සිහිපත් කොට ඉවසා වැඩසිටියහ.
* එ අවස්ථාවේදී අහසේ සිටින දේවතා වෝද, පොළවේ සිටින දේවතාවෝද දුකින් වැළපුනෝය, රාගය පහවූ දෙවියෝ සංස්ඛාරයන්හි අනිත්‍ය ස්වභාවය සිහිකර ඉවසා දැරුහ.
* බුදුන් වහන්සේ පිරිනිවිගිය පුවත සැලවූ මල්ල රජදරු පිරිසද බොහෝ දුකින් හඬා වැලපුනහ.
අවිද්‍යාවෙන් අඳුරුවූ ලෝකය, සත්‍ය ධර්මයෙන් බබලවාවූ , ලෝකජනයාගෙ සුව සෙත පතා මහා කරුණාවෙන් දහම් දෙසු බුදුන් රජාණන්වහන්සේ, සුගතයන් වහන්සේ එසේ පිරිනිවන් පෑ සේක.



















සිතියම 2 බුදුන් වහන්සේ වස් වැසූ ස්ථාන
Drawn by Anandajthi Bhikkhu: Maps of Ancient Buddhist India





Map4: Ancient India by Sutta Central





